
    
        
            
                De Gids. Jaargang 14
            logo_gids_01
            
                GEBRUIKT EXEMPLAAR
                exemplaar universiteitsbibliotheek Leiden, signatuur: V 14
                
                ALGEMENE OPMERKINGEN
                Dit bestand biedt, behoudens enkele hierna te noemen ingrepen, een diplomatische weergave van de 14de jaargang van De
                    Gids uit 1850. De errata zijn niet doorgevoerd in de lopende tekst. 
                
                REDACTIONELE INGREPEN
                deel 1, p. 100: ssdert → sedert , ‘Jongsten Tijd, sedert den val van Napoleon’
                deel 1, p. 145: in de tekst ontbreekt een nootverwijzing bij noot 2. We hebben de noot alsnog geplaatst.
                deel 2, p. 26-30: de noten op deze pagina's zijn in de lopende tekst geplaatst. Pagina's 26-30 zijn daardoor komen te vervallen.
                deel 2, p. 671: in de tekst ontbreekt een nootverwijzing bij noot 53. We hebben de noot alsnog geplaatst.
                deel 2, p. 688-700: de noten op deze pagina's zijn in de lopende tekst geplaatst. Pagina's 688-700 zijn daardoor komen te vervallen.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder
                    volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's
                    (deel 1 en 2: p. II) en advertenties zijn niet opgenomen in de lopende tekst. 
                		  
                [eerste deel, pagina I]
                DE GIDS. I.
                		  
                [eerste deel, pagina III]
DE GIDS.
VEERTIENDE JAARGANG.
Nieuwe Serie.
DERDE JAARGANG.
1850.
EERSTE DEEL.
AMSTERDAM, P.N. VAN KAMPEN.
                1850.
                		  
                [eerste deel, pagina IV]
                GEDRUKT BIJ C.A. SPIN & ZOON.
                		  
                [eerste deel, pagina V]
INHOUD.

januarij.
Jaarboekjes voor 1850, door Dr. Henry Riehm	blz.	1.
De geschiedenis van Sumatra, door Prof. P.J. Veth. (Vierde Artikel)	blz.	19.
Nog iets over onze Landsverdediging, door W.J. Knoop.	blz.	59.
Over het herstel der kranke Maatschappij, door Dr. W.G. Brill.	blz.	78.
Staatkundige beschouwingen	blz.	90.

februarij.
Het wezen der Christelijke Openbaring, door Dr. A. Niermeijer.	blz.	109.
De geschiedenis van Sumatra, door Prof. P.J. Veth. (Vijfde en laatste Artikel)	blz.	150.
Natuurtafereelen van Java, door Dr. W.R. van Hoëvell	blz.	181.
Jaarboekjes voor 1850, door Dr. Henry Riehm (Vervolg)	blz.	196.
Er zijn Armen te Parijs en elders	blz.	232.
Staatkundige beschouwingen	blz.	251.

maart.
Midden-Nederlandsche Prosodie, door Ds. P. Leendertz, Wz.	blz.	269.
Over de Hervorming der Engelsche Scheepvaartwetten, door Mr. J. Heemskerk, Bz.	blz.	301.
Oude Liedekens, vernieuwd door Dr. J.P. Heije	blz.	325.

april.
Alfred Meiszner. Een dichter uit Bohemen. Door Dr. Henry Riehm	blz.	365.
Midden-Nederlandsche Prosodie, door Ds. P. Leendertz, Wz. (Vervolg en Slot)	blz.	409.
De Wiskunde als gedeelte van het onderwijs op Gymnasiën, door Dr. D. Bierens de Haan	blz.	440.

                		  
                [eerste deel, pagina VI]
Floris ende Blancefloer, door Diederic van Assenede (XIIIe eeuw), door J.A. Alberdingk Thym.	blz.	451.
Over de Hervorming der Engelsche Scheepvaartwetten, door Mr. J. Heemskerk, Bz. (Vervolg)	blz.	476.

mei.
Het groote Afgodsbeeld van Jaggernaut in 1849	blz.	517.
Vrijheid, het beginsel van Staathuishoudkunde, door Prof. S. Vissering	blz.	571.
Over de Hervorming der Engelsche Scheepvaartwetten, door Mr. J. Heemskerk, Bz. (Vervolg)	blz.	594.
Een Prospectus, door E.J. Potgieter	blz.	622.
Iets over de Blinden, door Dr. G.E.V. Schneevoogt	blz.	643.

junij.
Bijdrage tot de kennis van het hedendaagsche standpunt der kritiek des Nieuwen Testaments, door Dr. D. Harting	blz.	673.
Er waren armen ook in oud Griekenland, door Mr. J. Heemskerk, Az	blz.	729.
Proeve eener Geluksleer, door Dr. W.G. Brill	blz.	751.
Over de Hervorming der Engelsche Scheepvaartwetten, door Mr. J. Heemskerk, Bz. (Vervolg en Slot)	blz.	766.
		
Bibliographisch album	blz. 100, 345, 496, 667, 785.

errata.
bladz.	281	reg.	7	v.b.	staat:	néder	lees:	nader.
bladz.	282	reg.	12	v.b.	staat:	hoer	lees:	heer.
bladz.	282	reg.	20	v.b.	staat:	I. 177, 187, door te halen.
bladz.	290	reg.	1	v.o.	staat:	hoofdtoonen	lees:	toonverheffingen.
bladz.	294	reg.	3	v.b.	staat:	vū	lees:	vri.
bladz.	295	reg.	7	v.b.	staat:	wegh	lees:	wech.
bladz.	300	reg.	24	v.b.	staat:	wider	lees:	wéder.
bladz.	366	reg.	9	v.o.	staat:	extase	lees:	ekstase.
bladz.	367	reg.	3	v.o.	staat:	mir	lees:	mich.
bladz.	369	reg.	18	v.o.	staat:	dweepend als	lees:	dweepend gelijk.
bladz.	382	reg.	18	v,b.	staat:	den boei	lees:	de boei.
bladz.	392	reg.	13	v.o.	staat:	accoorden	lees:	acchoorden.
bladz.	396	reg.	7	v.b.	staat:	Allein in	lees:	Allein ein.
bladz.	396	reg.	9	v.b.	staat:	pastten	lees:	pasten.
bladz.	407	reg.	3	v.o.	staat:	Meiszer	lees:	Meiszner.

                		  
                [eerste deel, pagina VII]
REGISTER

der in dit deel behandelde werken.
Alberda (J.J.), De Blindgeborene in de Maatschappij	Blz.	643.
Alberda (J.J.), Het Blinde Kind. Handleiding voor Ouders van Blinde Kinderen, enz.	Blz.	643.
Almanak voor het Schoone en Goede voor 1850, onder Redactie van A.L.G. Toussaint	blz.	1, 196.
Aurora, Jaarboekje voor 1850. Uitgegeven door Mr. J.I. Nepveu en S.J. van den Bergh	blz.	1, 196.
Bell (F.G.P. van), Disputatio de patefactionis Christianae indole e vocabulis Φανεροῦν et Ἀποκάλυπτειν in libris N.T. efficienda	blz.	109.
Beoordeeling van het werk: De krijgsbedrijven tegen Balie in 1848, door den Luitenant-Kolonel J. van Swieten	blz.	498.
Beschrijving (Beknopte), der voornaamste Electro-Magnetische wijzer- en druktelegrafen	blz.	496.
Campen (A.G. van), Dissertatio de jure, quo nonnulli v.d. consilium apologetico-irenicum auctori Actorum Apost. tribuant	blz.	673.
Clercq (Mr. G. de), De Hervorming der Engelsche Scheepvaartwetten.	blz.	301, 476, 594, 766.
Dickens (Ch.), De bezeten Man	blz.	351.
Gasparin (Agénor de), Er zijn Armen te Parijs..... en elders	blz.	232.
Hagen (Dr.), Geschiedenis van den jongsten tijd. Vrij bewerkt door Mr. P. Bosscha	blz.	100.
Hahn (Dr. G.L.), Het hedendaagsche standpunt van de kritiek des Nieuwen Testaments	blz.	673.
Hemkes (H.), Leer- en Leesboek over de Grondwet van het Koningrijk der Nederlanden	blz.	107.
Holland, Jaarboekje voor 1850. Uitgegeven door Mr. J. van Lennep	blz.	1, 196.
Hull (W. van den), Gissing naar den aard en het doel van den ring van Saturnus	blz.	345.
Jerrold, Een Man van Geld	blz.	351.
Jonckbloet (W.J.A.), Over Midden-Nederlandschen epischen Versbouw	blz.	269, 409.

                		  
                [eerste deel, pagina VIII]
Journal (The) of the Indian Archipelago and eastern Asia, edited by J.R. Logan	blz.	785.
Junghuhn (Franz), Die Battaländer auf Sumatra	blz.	19, 150.
Kneppelhout (J.), Schetsen en Verhalen uit Zwitserland	blz.	505.
Korthals (Dr. P.W.), Topographische Schets van een gedeelte van Sumatra	blz.	19, 150.
Merle d'Aubigné (J.H.), Duitschland, Engeland en Schotland. Herinneringen van een Zwitsersch Predikant	blz.	105.
Michiels (A.V.), Neêrlands Souvereiniteit over de schoonste en rijkste gewesten van Sumatra	blz.	19, 150.
Müller (Dr. Salomon), Bijdragen tot de kennis van Sumatra, bijzonder in geschiedkundig en ethnographisch opzigt	blz.	19, 150.
Nederland (Is) nog te verdedigen? Toestemmend beantwoord door den Schrijver der Denkbeelden van een Oud Soldaat	blz.	59.
Steyn Parvé (Dr. D.S.), Het wiskundig onderwijs in Nederland beschouwd	blz.	440.
Stuers (H.J.J.L. Ridder de) De Vestiging en uitbreiding der Nederlanders ter westkust van Sumatra. Eerste Deel	blz.	19, 150.
Swieten (J. van), Verdediging van Oost-Indië	blz.	667.
Temminck (C.J.), Coup d'oeil général sur les possessions Neêrlandaises dans l'Inde Archipélagique, T. II (Sumatra et Bornéo)	blz.	19, 150.
Tollens Cz. (H.), Goeden Nacht van de Armen aan de Rijken	blz.	354.
Vergeet mij Niet, Muzen-Almanak voor 1850	blz.	1, 196.
Vissering (Mr. S.), Het Wisselregt der 19de Eeuw	blz.	792.
Vloten (Joh. v.), De Tübinger School en hare Hollandsche tegenstanders	blz.	673.
Volks-Almanak (Drentsche), 1850	blz.	359.
Volks-Almanak (Geldersche), 1850	blz.	359.
Volks-Almanak (Groninger), 1850	blz.	359.
Wernicke (Dr.), Leerboek der Algemeene Geschiedenis	blz.	515.

                		  
                [eerste deel, pagina I]
                DE GIDS. II.
                		  
                [eerste deel, pagina III]
                DE GIDS.
                VEERTIENDE JAARGANG.
                Nieuwe Serie.
                DERDE JAARGANG.
                1850.
                TWEEDE DEEL.
                AMSTERDAM, P.N. VAN KAMPEN. 
                1850.
                		  
                [eerste deel, pagina IV]
                GEDRURT BIJ C.A. SPIN & ZOON.
                		  
                [eerste deel, pagina V]
                INHOUD.
                
                julij.
                
                    De Edomieten en Nabateërs. Eene Historische Studie, door Prof. P.J. Veth	blz. 1.
Bijzonderheden aangaande de familie Fernig. Medegedeeld door Prof. W. Moll (Met een fac-simile)	blz. 31.
Hollandsche dramatische Poëzij, door E.J. Potgieter	blz. 62.

                augustus.
                
                    De Natuurlijke Geschiedenis der Schepping, door Dr. J. Zeeman.	blz. 133.
Hollandsche dramatische Poëzij, door E.J. Potgieter (Vervolg).	blz. 168.
Navolgingen van Hippolyte Violeau, door S.J. van den Bergh.	blz. 231.

                september.
                
                    1815, door W.J. Knoop	blz. 289.
De Natuurlijke Geschiedenis der Schepping, door Dr. J. Zeeman (Vervolg)	blz. 339.
Muziek. - De Hedendaagsche Opera. (Uit het Hoogduitsch)	blz. 369.

                october.
                
                    Denkbeelden over Pauperisme en Armverzorging, door Mr. W.R. Boer	blz. 397.
Robert Peel, door Mr. J. Heemskerk, Bz	blz. 444.
De Natuurlijke Geschiedenis der Schepping, door Dr. J. Zeeman (Vervolg en Slot.)	blz. 474.
Muziek. - De Hedendaagsche Opera (Uit het Hoogduitsch). (Vervolg en Slot)	blz. 500.

                		  
                [eerste deel, pagina VI]
                november.
                
                    1815, door W.J. Knoop (Vervolg en Slot)	blz. 525.
De Scheikunde en het Mikroskoop	blz. 587.
Robert Peel, door Mr. J. Heemskerk, Bz. (Vervolg)	blz. 619.

                december.
                
                    De Edomieten en Nabateërs. Eene Historische Studie, door Prof. P.J. Veth (Vervolg en Slot)	blz. 653.
Robert Peel, door Mr. J. Heemskerk, Bz. (Vervolg en Slot).	blz. 701.
Hollandsche dramatische Poëzij, door E.J. Potgieter (Vervolg en Slot)	blz. 724.
	
Bibliographisch album	blz. 114, 261, 387, 522, 644, 763.

                errata.
                
                    Bl. 239, regel 9, staat:	De Christendichters, moet zijn: Aan de Christendichters.
Bl. 249, regel 14, staat:	waar zich een dwaze droom meê kwelt, moet zijn: waar zich een dwaze drom meê kwelt.
Bl. 254, regel 23, staat:	zijn vluchte laat een plaats in 't diepst des harten, moet zijn: zijn vluchte laat een plaats in 't diepst des harten open.

                		  
                [eerste deel, pagina VII]
                REGISTER
                
                der in dit deel behandelde werken.
                
                    Abboth (John S.E.), De Moeder in den huisselijken kring	Blz. 771.
Brieven eener Moeder aan dochters uit den beschaafden stand, bij hare intrede in de wereld	Blz. 128.
Christendom (Mijn), of Beknopte aanwijzing mijner opvatting der Godsdienstleer	Blz. 387.
Gelder (Jacob de), Beginselen der Differentiaal-, Integraal- en Variatie-rekening	Blz. 644.
Heim (Jhr. Mr. H.J. van der), Iets over de vroegere Scheepvaartwetten	Blz. 279.
Hoefle (Dr. M.A.), De Scheikunde en het Mikroskoop aan het ziekbed, bewerkt door Dr. H. Riehm	Blz. 587.
Hoëvell (Dr. W.R. van), De beschuldiging en veroordeeling in Indië en de regtvaardiging in Nederland	Blz. 522.
Huisvriend (De) 1849	Blz. 772.
Joerg (C.G.), De opvoeding van den mensch ter zelfbeheersching.	Blz. 769.
Kuyper (G.H. Steringa), Het gewigtigste Levensuur	Blz. 128.
Leven van Sinte Christina de Wonderbare, uitgegeven door Prof. J.H. Bormans	Blz. 114.
Löben Sels (E. van) Précis de la Campagne de 1815 dans les Pays-Bas	blz. 289, 525.
Meerten (Mevr. de Wed. van), Mara. Woorden van troost in verschillende treurkamers	blz. 128.
Peel (Sir Robert), Redevoering over de voorgenomene Tariefshervorming	blz. 444, 619, 701.
Portielje (Mr. D.A.) en Mr. S. Vissering, Geschiedenis der Tariefshervorming in Engeland	blz. 444, 619, 701.
Reehorst (K.P. ter), Beredeneerde Italiaansche Spraakkunst, naar Vergani	blz. 261.
Scheltema (S.P.), Wel matigheid, geen afschaffing	blz. 763.
Schimmel (H.J.), Twee Tudors	blz. 62, 168, 724.
Schimmel (H.J.), Joan Wouters	62, 168, 724.
Schimmel (H.J.), Gondebald	62, 168, 724.
Schimmel (H.J.), Giovanni di Procida	62, 168, 724.
Schimmel (H.J.), Oranje en Nederland	62, 168, 724.

                		  
                [eerste deel, pagina VIII]
                
                    Schoedlers Boek der Natuur, bewerkt door J.W. Gunning	Blz. 124.
Schroeder van der Kolk (J.L.C.), Voorlezing over den invloed van sterken drank op het ligchaam	Blz. 763.
Sporen van de Natuurlijke Geschiedenis der Schepping. Naar het Engelsch, door Dr. J.H. van den Broek	blz. 133, 339, 474.
Sporen, enz. (Vervolg der), Uit het Engelsch, door denzelfden	blz. 133, 339, 474.
Stellingen (XX), tot aanwijzing der overeenstemming van de Christelijke Godsdienstleer met wijsbegeerte en wetenschap	blz. 387.
Sypestein (Jhr. J.W. van) en J.P. de Bordes, De Verdediging van Nederland in 1672 en 1673	blz. 286.
Taylor (Dr. W. Cooke), Sir Robert Peel en zijn tijd	blz. 444, 619, 701.
Thiers, over den openbaren Onderstand	blz. 391.
Tydeman (Mr. H.W.), Mr. J. Heemskerk, Az. en Mr. J.W. Tydeman, Denkbeelden omtrent eene wettelijke regeling van het Armwezen in Nederland	blz. 397.
Verhandelingen van het Genootschap ter Bevordering der Geneesen Heelkunde te Amsterdam, I. 3 en 4	blz. 126.
Walter (A.H.), Korte Beschouwing der electro-magnetische Telegraaf	blz. 287.

                
            
            
                
                    2008 dbnl
                    
                
                _gid001185001_01
            
            
                grieks
            
            
                De Gids.  P.N. van Kampen, Amsterdam 1850 
                
            
        
        
            DBNL-TEI 1
        
        
            
                2008-02-19
                
                    MG
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: De Gids. P.N. van Kampen, Amsterdam 1850
 
Zie: https://www.dbnl.org/tekst/_gid001185001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
             
             
           










{==1==} {>>pagina-aanduiding<<}

Jaarboekjes voor het jaar 1850.

Vergeet mij niet. Muzen-Almanak voor 1850. Amsterdam, J.H. Laarman.


Holland. Jaarboekje voor 1850. Uitgegeven door Mr. J. van Lennep. Amsterdam, P. Kraay, Jr.


Aurora. Jaarboekje voor 1850. Uitgegeven door Mr. J.I.D. Nepveu en S.J. van den Bergh. Te Haarlem, bij A.C. Kruseman.


Almanak voor het Schoone en Goede, voor 1850, onder Redactie van A.L.G. Toussaint. Te Amsterdam, bij G.J.A. Beijerinck.

Welwillende lezer! ik ben er van overtuigd, gij neemt het mij volstrekt niet kwalijk, als ik vrijmoedig mijne meening uit over alle mogelijke beroemde of onberoemde Ibn's, die reeds vele eeuwen geleden gestorven zijn; maar zult gij mij toestaan even vrijmoedig te zijn, als ik over.... tijdgenooten spreek?


Dr. R. Dozy, ‘Bijdrage tot de Geschiedenis der Arabieren.’
Al geeft ge mij toe, vriendelijke lezer! dat de Geschiedenis te houden is voor éen geheel, aanéengeschakeld als de draad, die voortkomt uit de vlasvlok onder de vingeren der spinster; al meent ge, dat we haar niet zonder geweld in onze stelsels en schemata wringen kunnen; al zijt ge 't met mij éens, dat iedere scheiding in deelen even willekeurig is als ongepast, - toch zult ge mij tevens moeten bekennen, dat het gebruik in dezen krachtig genoeg ten voordeele van het misbruik heeft beslist, om eene talrijke partij te wekken, die zich kanten zal tegen onze uitgesproken meening.

{==2==} {>>pagina-aanduiding<<}
De gewoonte heeft in het leven van de soort en van het individu, van de menschheid en van den mensch, zekere punten aangenomen van oogenblikkelijken stilstand, die ik stations of pleisterplaatsen heeten zou, indien ge mij vergundet, het afgesleten beeld der levensreize voor 't laatst nog te gebruiken. Daar staat men dan voor een korte pooze stil; ziet terug op den afgelegden weg; filosofeert over het verledene; leidt daaruit gevolgtrekkingen voor de toekomst af - alles met min of meer wijsgeerte, met grooter of geringer gevoel van eigen waarde en kracht, en neemt den togt weêr aan naar een volgend station, opgeruimd of ontevreden; getroost of mismoedig, maar altijd voortgestuwd door den stroom eener onverbiddelijke noodzakelijkheid.
Met den aanvang dezes jaars bevinden we ons aan een dier pleisterplaatsen op den levensweg van de soort. De eerste helft der negentiende eeuw - even vaak onzinnig geprezen als onregtvaardig gelaakt! - ligt achter ons en gewis is er menigeen, die, 't verloopene als een afgerond geheel beschouwende, zich opgewekt gevoelen zal, daarover in puntige verhandeling of kernig gedicht zijn meening te uiten. De spreekgestoelten, de tijdschriften, de jaarboekjes zullen dáar zijn om dit te bewijzen. Misschien vangen deze wel aan met ieder voor zich eene eigene levensbeschouwing te leveren, en niets zou gemakkelijker wezen dan het einde eener oude en 't begin eener nieuwe half-eeuw in verband te brengen, bijv. met de ontwikkelingsgeschiedenis van de letterkunde onzer jaarboekjes. Welk een uitgebreid veld van beschouwing zouden wij ons ontsluiten, indien we er ons toe zetten wilden, om de wisselingen na te gaan, die er, gedurende de jongste vijf-en-twintig jaren, op het gebied dier letterkunde hebben plaats gegrepen. Maar dewijl de omvang en taaiheid der studie daartoe noodig mij afschrikt, geef ik dit verheven denkbeeld op en laat de verwerkelijking dezer idé over aan scherper versneden pennen dan de mijne. Men heeft onzen ‘Gids’ verweten - en niet altijd op heuschen toon! - dat hij vaak vergat den vinger te strekken naar wat er goeds en schoons en nieuws te voor kwam (rari nantes!) in den lusthof der Nederlandsche letterkunde. We achten ons niet geroepen hier eene verdediging te schrijven van den weg

{==3==} {>>pagina-aanduiding<<}
welken hij bewandelde, en wenschen 't allerminst acht te slaan op zijdelingsche aanvallen; maar als men de jaarboekjes rekent onder 't schitterend ooft, dat die lusthof aanbiedt, hopen we, door eene aankondiging van den oogst, ten minste enkele aanmerkingen te voorkomen. Daarom nam ik op mij, de blinkende rij van 1850 aan eene schouwing te onderwerpen, en de denkbeelden, die deze monstering bij mij opwekte, den lezers van ons Tijdschrift meê te deelen. Doch toen ik mij schikken zou tot die taak, stiet ik vooreerst op de moeilijkheid eener keuze uit de onderscheiden wijzen van behandeling, welke dit onderwerp kon toelaten. Wanneer ik de meening van sommigen volgen moest, die de almanakken beschouwen als ‘Standmeters’ onzer litteratuur, en dus mij had moeten wagen aan een kritiesch overzigt van het voorheên en thans, aan eene bespreking van de grieven, aan eene schatting van de baten en nadeelen, op het veld der letteren, dan had ik mij zeker aan die beschouwing niet gewaagd. Intusschen meende ik het regt te hebben in dezen een ander standpunt te kiezen, omdat ik het er voor houde, dat de jaarboekjes sinds lang de behoeften en eischen der vertegenwoordiging in de republiek der letteren zóo slecht begrepen, dat het tijd wordt hun 't mandaat te ontnemen, 't geen bij overlevering, bij usurpatie of uit sleur in hun bezit geraakt was. Immers als men van een' vertegenwoordiger eischen moet, dat hij eene zekere rigting kieze, eene eigene kleur drage, terwijl hij u dus van zelf den maatstaf in de hand geeft, waarmeê hij wenscht gemeten te worden, dan zult ge mij moeten toestemmen, dat onze jaarboekjes van heden aan die vereischten geenszins voldoen. En toch werd hun voor eenige jaren een voorbeeld gegeven, dat gewis aller navolging waardig was, toen ‘Tesselschade’ opstond in de rij en hare mededingsters verre achter zich liet; een voorbeeld, dat zich misschien te strenge eischen gesteld had, en ter vervulling
van die eischen, over te grootsche krachten beschikken kon, dan dat men zonder overdrijving van elk jaarboekje, 't geen zich Tessela tot model zou kiezen, vorderen mogt, dat het als deze aan zijn roeping voldeed - maar dat voor 't minst niet moest gebleken zijn van zoo zwakke nawerking. Indien we ‘Tessel-
{==4==} {>>pagina-aanduiding<<}
schade’ nog hadden kunnen plaatsen aan het hoofd van dit opstel en dus van zelf gebragt waren tot een vergelijkend onderzoek, hoe zoudt ge de waarheid mijner stelling bewezen zien! Wij brengen in het voorbijgaan aan de nagedachtenis der jonggestorvene onze hulde en eerbiedigen de droefheid eens vriends, die, na 't verscheiden der bevallige, op geene van hare zusteren een deel zijner voorliefde en belangstelling overbrengen kon, maar zijn gevoel van gemis en tevens zijn oordeel over onze jaarboekjes in dezen volzin zamenvatte: ‘sedert “Tessela” dood is, koop ik geen almanakken meer.’ Sinds onze jaarboekjes nu weinig meer zijn dan Albums, die hun' prachtband slaan om eene mengeling van dicht en proza, waarvan de bestanddeelen onderling in geene betrekking staan noch harmonie; sinds 't gewoonte schijnt te worden, dat de koryphaeën onzer poëzij hunne medewerking onttrekken, of op de herhaalde bede van den redakteur eene bijdrage afstaan, die vaak al te schamel gedekt is door den tabberd van een' beroemden naam, om 't magere of wanstaltige der armelijke figuur te verhelen, zouden we der litteratuur ondienst doen wanneer we die gulden boekskens beschouwden als de schaal waar we haar peil kunnen aflezen. Daarbij maken ze er volstrekt geen aanspraak op, om in eene bestaande behoefte te voorzien - 't moest dan zijn om het ledig aan te vullen eener étagère, of, in den vorm van geschenk, de dragers en vertegenwoordigers te wezen van warmer en lieflijker gevoelens, dan er veeltijds worden aangetroffen in hun' ijzigen inhoud. Ze hebben dat vóor boven andere voortbrengselen der pers, dat ze
geplaatst zijn eer ze in het licht komen; dat hun vertier en aftrek niet afhankelijk is van hun innerlijk gehalte, maar van menigerlei omstandigheid, die op de verspreiding van andere werken geen' den minsten invloed uitoefent. We mogen ze teffens aanmerken als de ‘Attestatiën de Vitâ’ van zoo velen als sedert langer' of korteren tijd, het hunne bijbragten, om de pracht-almanakken jaarlijks in 't licht te helpen, en we zouden tot den cyclus zeggen kunnen, met de woorden van Goethe - de geest des Meesters vergeve 't mij, dat ik zijne verzen dus uit hun verband ruk -:

{==5==} {>>pagina-aanduiding<<}


Du führst die Reihe der Lebendigen 
Vor mir vorbei, und lehrst mich meine Brüder 
Im stillen Busch, in Luft und Wasser kennen. 


Het kon dan mijn voornemen niet wezen de jaarboekjes noch in hun geheel, noch in hunne zamenstellende deelen te onderwerpen aan eene opzettelijke beoordeeling. Indien ik bij mij zelv' maar een gedeelte naga van de vereischten, die, dunkt mij, tot dat einde gevorderd worden, zou ik de eerste wezen, die verklaarde, dat ik daarover gedeeltelijk niet beschikken kon, terwijl ik ze, voor een ander deel, niet van toepassing houde op het voorwerp, dat ter beoordeeling voor mij ligt. Indien ik bedenk, dat men zulk een voorwerp naauwkeurig moet kennen; de noodige scherpzinnigheid bezitten, om de kenteekenen op te merken, die 't van ieder gelijksoortig voorwerp onderscheiden; de regels in zijne magt hebben, welker toepassing, door middel van een gezond oordeel, leiden kan tot eene scheiding van het ware en onware, het doelmatige en ondoelmatige, het schoone en het niet schoone; dat men behoort te onderzoeken of in het kunstwerk eene hoofdgedachte heerscht, een hoofdmoment op den voorgrond treedt, dat al het andere aan zich ondergeschikt maakt, of het voleindigd is, of 't een goed begin heeft en een einde, 't geen daaraan beantwoordt, of 't niet beladen is met nutteloozen ballast; of 't misschien niet iets noodzakelijks mist - hoe zoudt ge willen, dat ik al die eigenschappen veréenigde, aan al die eischen voldeed?

Waar is 't verlicht verstand, het wikkend oordeel, dat 
De waarde van elks werk met kalme juistheid schat? 
Dat, door partijzucht, haat, noch domheid aangedreven, 
Het ijdel schijnschoon laakt en 't ware lof durft geven, 
Door dwaze vriendschap noch zelfzuchte vrees misleid, 
Geen hoogen rang ontziet, geen groote namen vleit? 
Waar vind ik zoo 'n juweel? 


Ge herinnert u die vraag van Braga, geeslender gedachtenisse! in het ‘vierde onderhoud’ van ‘'t boek van den Roskam,’ en hebt tevens te veel uwen Byron gelezen, om niet met een meêlijdend schouderophalen neder te

{==6==} {>>pagina-aanduiding<<}
zien op de uitspraken der kritiek - vooral wanneer ge zelf van hare striemen geleden hebt, - die u met den vaak eenzijdigen Lord dwingt tot de betuiging:

And shall we own such jugdment? no - as soon 
Seek roses in December, - ice in June; 
Hope constancy in wind, or corn in chaff; 
Believe a woman or an epitaph, 
Or any other thing that's false, before 
You trust in critics! 


Indien ik derhalve bij de magtelooze poging tot eene echte, objektieve kritiek onzer Jaarboekjes, weinig meer winnen zou dan de versterking van de overtuiging mijner geringe geschiktheid - niet gerekend de gegronde toepassing der spreuk van vader Cats, die van ‘apen’ handelt en ‘hoog klimmen’ - houden wij ons liever aan de eenvoudige aankondiging, waar we soms een randglosse bijschrijven. We onderstellen dan, dat onze pracht-almanakken voor 1850, als een lang en veelkleurig panorama, ons voorbijtrekken; of dat we het oog houden vóor het oculair eener kaleidoskoop, waar we niet aan iedere figuur evenzeer de aandacht wijden kunnen; waar we bij het eene soms langer' tijd stilstaan en het schoone der vormen genieten; waar wij al wat minder onzen schoonheidszin streelt, met vlugtigen groet of onopgemerkt voorbijgaan, en gaandeweg eenige algemeene indrukken opdoen, welke ieder weêr toetsen kan aan zijne individueele zienswijze; die ik geef om beter, maar (met bescheidenheid) als de mijne!

We willen dan het eerst de ‘Vergeet mij niet’ ter hand nemen en ons oog laten gaan over de prozabijdragen, die ze ons aanbiedt. Holland's begaafde romancière, Mej. Toussaint, heeft in haar verhaal: ‘een Alkmaarder te Praag,’ de herinnering verlevendigd van een' der grootste mannen, die hare vaderstad heeft opgeleverd. Ze leidt Cornelis Drebbel bij ons in ‘een der meest vindingrijke vernuften van zij-
{==7==} {>>pagina-aanduiding<<}
nen tijd, een der helderste denkers en der scherpzinnigste wijsgeeren.’ De naam van den grooten natuur- en werktuigkundige is gewis aan geen onzer lezers vreemd, maar misschien zijn er enkelen, die, al hadden ze zijne kennis gemaakt op de tijdrekenkundige tafels der uitvindingen, minder gemeenzaam zijn met zijn' levensloop en lotgevallen. Voor zulken is de episode, die Jufvr. Toussaint tot een onderwerp harer novelle maakte, van dubbele belangrijkheid. In 't begin des verhaals ontmoeten we Drebbel, zoo als hij, reeds beroemd in zijn vaderland en daarbuiten, op zes-entwintigjarigen leeftijd, Alkmaar verlaten wil, om naar Engeland te trekken en daar in den ruimeren kring van kunstenaars en geleerden, nieuwe stoffe te zoeken ter bewerking en ontwikkeling voor zijn' krachtigen geest. De eerste afdeeling, waarin we den hoofdpersoon des verhaals ontmoeten met zijn' vriend Gerrit Pietersz. Schagen, den meester in de zeven vrije konsten, den kwijnenden taalgeleerde, die met zachten ernst en vriendelijken drang den jongen Alkmaarder poogt af te houden van de voorgenomen reize; het gesprek, dat daaruit voortvloeit, en de gronden van verdediging of aanval, daarin vervat; de ontmoeting met Gijsbert Annes, den wees, dien de wetenschap des meesters van eene gevaarlijke oogziekte had bevrijd en die nu den prijs der dankbaarheid kwam offeren in de toewijding van zijn dienst en trouwe aan den persoon zijns redders, is zoo levendig van voorstelling en juist van opvatting, als we dat van de beroemde schrijfster gewoon zijn. In
het volgende hoofdstuk, na eene tijdruimte van twee-en-twintig jaren, vinden we Drebbel weder te Praag. De zon des wijsgeers stond in haar toppunt; de mare zijner scherpzinnige geleerdheid had den weg gevonden naar de Oostenrijksche monarchie, en Keizer Ferdinand II had aan den geleerden Nederlander de taak toevertrouwd der opvoeding van de vorstelijke telgen. Met eere en rijkdom overladen, bemind en gevierd, minder om rang of titel, dan om de hoedanigheden van verstand en hart, leefde Drebbel in een' benijdbaren toestand, die echter spoedig te lijden had en verging in de wisselingen van den oorlog. We zijn in 1620, het jaar des strijds tusschen de protestantsche Unie, die Frederik van de Paltz tot

{==8==} {>>pagina-aanduiding<<}
haar hoofd gekozen had, en de katholieke Ligue, die zich onder de banieren van den aartshertog Maximiliaan had geschaard. De historie meldt ons, hoe de kans eerst ten voordeele van den zwakken Frederik besliste, die, toen hij Praag was binnengetrokken, van de voornaamste burgers en staatsbeambten, die hunnen wettigen heer getrouw waren gebleven, eene bloedige rekenschap vorderde. Onder deze getrouwen behoorde ook Drebbel, die 't niet van zich had kunnen verkrijgen het aanbod van vrijgeleide en behoud van have aan te nemen, dat hem door een' veldheer van het vijandelijk leger gedaan werd uit naam van Koning Frederik, mits hij de zijde verliet van zijn' keizerlijken beschermer, om die van den Paltzgraaf te kiezen. We treffen hem later aan in den kerker, wachtende, gelijk iemand wachten kon als hij, op de voltrekking van het doodvonnis, dat tegen hem was uitgesproken, toen de trouw van Gerrit Annes, geholpen door de liefde, hem het leven en de vrijheid teruggaf. Elisabeth, de trotsche dochter van Jakobus van Engeland, thans - maar voor korten tijd - Koningin van Bohemen, wenschte uit simpelen luim of hoofsche verveling, den voortgang van vriezend weder, dat haar in de gelegenheid stellen zou, een voorgenomen ijstogt op de Moldau uit te voeren. Zoo werd, in de vertrekken der vorstin, de naam genoemd van Cornelis Drebbel, als van een', die in staat was de winterkoude en zomerwarmte te scheppen naar zijn welbehagen, en Elisabeth gestemd ter gunste van den veroordeelden keizerlijken raadsheer. Door allerlei middelen en omwegen gelukte het eindelijk der trouwe van Gijsbert (die zich intusschen verloofd had met eene hofdame der koningin, welke als vertrouwlinge altijd en 't digtst verkeerde naast hare vorstelijke gebiedster) de voltrekking te schorsen van het uitgesproken vonnis, en tevens aan de Staten van Holland het berigt te doen toekomen van Drebbel's leven, met verzoek om officiëele intercessie te zijner gunste, welke tusschenkomst - geschoord als ze
werd door den drang van den Koning van Engeland, wien de Staten gebeden hadden, ‘om te intercedeeren tot gelijke memorie’ bij Zijne Majesteit van Bohemen, - ten gevolge had, dat de gevangene, aan den Koning van Engeland uitgeleverd,

{==9==} {>>pagina-aanduiding<<}
zich in London vestigde, waar hij, in 1634, groot in eere en wetenschap, overleed! Zie hier de hoofdinhoud van het verhaal, dat, hier en daar met eenig romantiesch borduursel versierd en met losheid en bevalligheid voorgedragen, zich aangenaam en gemakkelijk laat lezen. Toch houden we de bijdrage in de ‘Vergeet mij niet’ voor de minst gelukte van de vier, waarmede de schrijfster onze jaarboekjes bedacht. 't Is of het berigt, dat de geschiedenis ons levert van Drebbels gevangenschap en bevrijding, te eenvoudig was om het te hullen in 't veelverwig gewaad der novelle, en dat we daaruit de armoede der intrigue verklaren moeten, die nevenpersonen handelend doet optreden, waar we, vooral in 't laatste gedeelte des verhaals, de hoofdfiguur hoofdzakelijk als lijdend zien voorgesteld.
Het tweede opstel in proza, dat we in ons jaarboekje aantreffen, heet: ‘Liefde en Strijd’, fragment van een Historisch verhaal uit de eerste stadhouderlooze regering, en is een vervolg van ‘een oploop in den Haag’, door den Heer A. Ising, geplaatst in den vorigen jaargang van de ‘Vergeet mij niet.’ Wij hebben steeds geijverd tegen het misbruik eener afgebroken mededeeling van eenig aaneengeschakeld opstel, daar waar de ruimte van tijd tusschen den aanvang, de voortzetting en het einde te groot was om van 't geheugen der lezers te vergen, dat het den gang des verhaals en de omtrekken der hoofdfiguren frisch genoeg zou bewaren, om het vervolg met vrucht te genieten. Maar wat zullen we nu zeggen van eene historische novelle, die voorleden jaar werd afgebroken te midden eener episode, en thans wordt voortgezet met personen, welke, in ons oog ten minste, nog te weinig belangrijkheid hadden, om ze weêr te vinden en te herkennen, bij de voortzetting van het verhaal, dat ons plotseling wegsleept ‘in medias res’. We schorten dus liever ons oordeel over deze bijdrage nog op, tot dat we in staat zullen zijn die in haar geheel te overzien; we zullen daardoor misschien aan menig détail, aan menige toets en opvatting regt laten wedervaren, waar we thans onjuist of ten halve beoordeelen zouden.
De derde en laatste proza-bijdrage is van Ds. C.E. van Koetsveld, en draagt het opschrift: ‘Twee Dorpen, - twee

{==10==} {>>pagina-aanduiding<<}
Zondagen’. We ontvingen hier een paar schetsen uit het gebied, waar we den schrijver zoo gaarne volgen; een gebied, dat ook den stedeling niet vreemd kan wezen, sinds de ‘pastorij van Mastland’, den weg heeft gevonden tot iedere huishouding, en tot veler hart. Welk eene diepte van gevoel, welk eene geestigheid van opvatting bij zooveel getrouwheid van schildering! Uit deze voortreffelijke schetsen bleek ons weder, wat we reeds vroeger meenden opgemerkt te hebben, hoe, al schuilt er talent in des schrijvers beschouwingen van het algemeen menschelijke, in allerlei toestanden, dat talent zich het vlugst en vaardigst openbaart op het terrein, dat hem, als dorpspredikant, bij den aanvang zijner euangelie-bediening, het eerst voor oogen kwam, dat hij als van zelf tot een voorwerp maakte van gezette studie: het dorpsleven namelijk, met al zijne nuancen van goed en van kwaad. We worden gevoerd op een dorp, eene ‘combinatie’, Ooster- en Westerveen; éene kudde, zamengebragt onder den staf van denzelfden herder, maar inwendig gescheurd en vanéengereten door bitteren haat. Daar heerscht tusschen die beide gedeelten derzelfde gemeente eene veete, die van den vader wordt overgeplant op den zoon, die met de moedermelk wordt ingezogen; eene instinktmatige vijandschap, die koel blijft voor iedere redenering, die wast bij elken tegenstand, die grond heeft noch reden, maar daarom des te onverzettelijker is. Ieder, die de uitwerkselen van zulken haat bij eigen ondervinding kent, zal de waarheid der schildering op hoogen prijs schatten, al schijnt het tafereel wat zwart getoetst voor hem, die 't naauwelijks gelooft, hoe vijandschap tusschen de leden derzelfde gemeente aanleiding geven kan tot tooneelen zoo ergerlijk, als ze ons geschetst worden in de kerk van Oosterveen. 't Is niet wèl mogelijk, een overzigt te geven van het eerste gedeelte dezer bijdrage, dat hoofdzakelijk uitmunt door beschrijving van toestanden. Laat
ik mij mogen beperken tot de verzekering, dat ze de aanschouwelijkste voorstelling bevat van het kwaad, 'tgeen de schrijver op het oog had, als hij vraagt aan het einde van den ‘eersten Zondag’: ‘Lezer! verstaat gij het woord veete in al zijn' vreesselijken rijkdom? Niet?? O, ik weet het al! dan hebt ge nooit op eene kleine plaats gewoond!’ - In de

{==11==} {>>pagina-aanduiding<<}
tweede afdeeling ontmoeten we gedeeltelijk dezelfde personen, die ons straks werden voorgesteld, maar in geheel andere toestanden. Aan den avond van den ‘tweeden Zondag’ buldert het kanon langs den dijk, om de bange mare te verspreiden, dat de kracht van den ijsgang te sterk wordt voor de dammen, die 't wassend water moesten tegenhouden. Kort daarop zwalpt de vloed, aan den band ontsprongen, over hoeve en waard; de storm giert steeds verwoeder en jaagt den stroom met grimmigheid tegen de wankelende muren van instortende huizen. In dit tooneel van angst en verwarring vinden we den burgemeester Holman op zijn' post; zijne dochter Sophie houdt het huis met een' trouwen knecht en oude dienstmaagd. Bij het steigerend gevaar bergen ze zich op den zolder der burgemeesterlijke woning, die echter niet bestand is tegen de klimmende woede der losgelaten stormen. Al hooger en hooger stijgt de nood, tot, op den oogenblik, dat de beangstigden zich een' wissen dood voor oogen stellen, redding opdaagt. Sophie's minnaar, een edel jongeling, maar een Westerveener! heeft het geluk, zijne geliefde aan haren vader weder te geven, nadat hij, met verachting van eigen leven, den kamp met het woedend element gewaagd en volstreden had. Ge zoudt denken, dat eene daad als deze den jongeling eenig regt had gegeven op de erkentenis van den ouden man, dat hij de keuze zijner lieve dochter zou goedkeuren, en de handen der minnenden in elkander leggen? Gewis zou hij 't doen.... ‘de jongeling heeft braaf gehandeld. Ik zal er hem altijd dankbaar voor wezen, en wil gaarne bij het Ministerie zijne voorspraak zijn; - maar eene nadere verbindtenis met Westerveen, en vooral met het geslacht van Schellingen: ... gij weet, zuster! ik heb het eens vooral verzeid; en Sophie zal wel nooit zoo dwaas zijn, om daaraan te denken.’ Dat is de kracht eener dorpsveete! Maar Sophie dacht er aan zoo lang en zoo gedurig, dat ze 't hoofd boog als eene geknakte bieze, en vroeg op den
godsakker ter rust werd gelegd. En de vader nam af in levenskracht, in levenslust, gebroken door den rouw, en gaf de langdurige veete eindelijk op, toen hij versuft was geworden en half verkindsd! ‘Geen lust meer, geen liefde meer, en daarom ook geen haat.’

{==12==} {>>pagina-aanduiding<<}

Nadat we nu aan het Proza onze aandacht geschonken hebben, willen we, op dezelfde wijze, de Poëzij in de ‘Vergeet mij niet,’ beschouwen met een' vlugtigen blik.
De Heer Alberdingk Thijm gaf onder den titel: ‘Het Hertenvel’, eene legende uit den Byzantijnschen tijd.
Den grooten keizer Karel begon de weifeling lang te vallen van edellieden en geestelijkheid, die om den ontruimden Bisschopsstoel gonsden, en 't maar niet eens konden worden over de keuze van een' nieuwen kerkvoogd; daarom begreep hij, dat het beter was zich zelf eens te vertoonen in de vergadering binnen Keulen, om te beslissen wie den mijter dragen zou. Zoo treffen we den vorst, bij nacht, alléen, in jagtkleedij op weg, en zien hem, bij het morgenkrieken, een ‘bidkapel van ruwen steen’ binnentreden.

‘Ai, lieve Heer,’ zoo bad de Vorst, 
‘Dat dees mijn morgenofferbeê 
Mij gaf (zoo ik het vergen dorst) 
Dat mijne hand, ter Bisschopssteê, 
De rechte, beste, keuze deê!’ 


En toen, na het lezen der misse, de keizer aan den priester van dit nederig bedehuis een goudstuk offeren wilde, kon bede noch drang den eenvoudigen grijzen bewegen, die gave aan te nemen, omdat hij met minder in zijne behoeften gereedelijk kon voorzien. ‘Maar’ gaat hij voort,

.... daar uw pook en jachthabijt 
Bewijst, dat gij een jager zijt - 
 
‘Eilieve, schenk mij 't lenig vel 
Van 't eerste hert, dat gij, ter jacht, 
Zult dooden: 'k heb hier in mijn cel 
Wat boeken,.... die ik had gedacht 
Te binden in zoo'n hertenvacht.’ 
- ‘Dat zij zoo!’ riep de Keizer uit; 
‘Die vacht wordt heden nog mijn buit,’ - 


en metéen te paard stijgende, jaagt hij naar Keulen, treedt de vergadering van het kapittel binnen, heeft al spoedig verschillende drijfveêren ontdekt, die den éen' tot talmen, den

{==13==} {>>pagina-aanduiding<<}
ander' tot stijfhoofdigen tegenstand nopen, en eindigt met op ‘het lenig vel eens hertendiers’ den naam te schrijven van den nederigen Hildebold, dien hij 't blad geteekend en gezegeld doet toekomen en dus benoemt tot bisschop van Keulen en ‘'s Keizers kapelaan.’ - ‘Weinige lezers zagen mogelijk’, zegt de Dichter, ‘met den Auteur, dit tafereel liever gegraveerd op de koperen deur eener reliquiekast, in de naïeve, de gevoelvolle, doch weinig zinstreelende lijnen der Byzantijnsche Kunst - dan gehuld in een literaire form onzer dagen: maar toch heeft hij getracht, die form wat evenredig te maken aan de stof - hoe euvel hem dit streven soms geduid zij.’ Al behooren wij onder hen, die de plastische voorstelling, waarvan de dichter gewaagt, op grooten prijs zouden schatten, moeten we tevens onze overtuiging uitspreken, dat de Heer Alberdingk Thijm ten opzigte der evenrediging van stoffe en vorm hier gelukkig is geslaagd, en dat we ons verre wenschen te houden van allen, die dit streven in hem wraken, zoolang het zich beweegt binnen de grenzen, welke hij ten dezen heeft geëerbiedigd.
De Heer Lublink Weddik rigtte in zijn gedicht: ‘Aan de vorsten van Europa, na het vredescongres te Parijs’ eene Philippica tot alle gekroonde hoofden, die zich niet bij de ‘Anti-war Society’ hebben laten inschrijven. Onder de opéenstapeling van vragen, welke in de vier eerste strofen voorkomen, zijn deze gewis niet het gelukkigst van uitdrukking:

Bevloert ge, o Christenvorst, uw voetbank met geschut? 
Omheimt ge u 't zondig hoofd met blanke bajonetten? 
Zal op 't metaal mortier uw wankle troon gestut, 
En schrijft een druipend staal alleen de beste wetten? 


We zouden nog meer regelen kunnen afschrijven, die misschien ook in uwe schatting de geringe ingenomenheid verklaren zouden, welke wij omtrent deze bijdrage koesteren. Veel liever vestigen we den blik op de ‘Geldersche Zangen’, ons in denzelfden bundel medegedeeld, en volgen den dichter op zijne ‘Zomerwandeling’ door 't bekoorlijk landschap, of slaan met hem 't vruchtbare veld gade, waar de bruingerooste korenair wiegelt in den gloed der ondergaande zon,

{==14==} {>>pagina-aanduiding<<}


Zacht bewogen door den adem 
Van een laauwen zuidenwind, 
Buigt zich de veerkrachtige akker, 
eer de maaijer 't koren bindt; 
Op en neder golvend, wieglend, 
bruischt het in der halmen zee 
En het hart des vromen Landmans 
buigt met ied'ren aêmtogt meê. 


Uit deze vloeijende strofen van het tweede lied, dat ‘golvend Graan’ getiteld is, spreekt eene sympathie voor het schoon der Natuur in zijn verschillende schakeringen, welke gewis het medegevoel opwekt van ieder', die oog en hart openstelt voor haar verheven' invloed.
‘O'Connors Kind of de Bloem der Liefde bloedt’ is het opschrift der bijdrage van den Heer W.J. Mensing, eene overzetting uit het Engelsch van Th. Campbell. Het onderwerp van het dichtstuk is ontleend aan de geschiedenis van van Ierland, ten tijde der worsteling met Engelands groeijende magt, en viert den naam van 't geslacht van O'Connor, dat den vijand het langst en scherpst bestreed. Of het romantiesch gedeelte van het gedicht op historieschen grond berust, is niet uitgemaakt; 'tgeen trouwens van gering belang geacht worden kan tot regt verstand der poëzij. De inhoud is kortelijk deze: Daar huist in 't diepst van 't woud, in eene armelijke jagershut, de schoone dochter van den stam O'Connor, die zich zoo wilde eenzaamheid gekozen heeft sedert den dood van haren minnaar. Moran, een jeugdig held, maar laag in adel, had het oog geslagen op de vorstelijke jonkvrouw, om hare weêrliefde gesmeekt en die verkregen. Toen nu de broeders der maagd haren geliefde beschimpten,

Toen zij hem laaggeboren noemden, 
Die omzien moest naar lager bruid 
Dan eens O'Connors vorstenspruit, 
Wiens breede stamboom, lang vermaard, 
In Tara's feestzaal werd bewaard, 
Wiens afkomst Tara's zangen roemden, 


overreedde hij de schoone tot de vlugt en genoten zamen,

{==15==} {>>pagina-aanduiding<<}
gedurende eenigen tijd, in de vertrouwelijke schaduwen van het woud, de zoetheden der eerste min. Op een' avond worden de gelieven plotseling overvallen; de broeders der jonkvrouw wenschten hun' geknakten adeltrots te wreken en vermoorden Moran in de armen zijner gade. Ze sleuren hunne zuster mede naar hun burgt, waar ze langen tijd wordt gevangen gehouden. Daar ziet ze op eens een gezigt, 't geen haar met den geest der profeetsy vervulde en haar - eene andere Cassandra! - den naderenden ondergang haars geslachts doet voorspellen. Nadat nu de slag van Athunree geleverd en daarin het gansche manlijk oir van O'Connor was uitgeroeid, zocht de droeve in het woud Moran's hut en jagtgereedschap weder op en kweekte op het graf des helds onafgebroken ‘de bloem der liefde bloedt’ 1. Ge ziet, lezer, dat het gedicht van Campbell veel nationaals en eigenaardigs heeft; de toestand der jonkvrouw van O'Connor en hare wijze van gedrag zijn onverklaarbaar voor hem, die niet eenigzins bekend is met het volkskarakter, met het dichterlijk gemoed en geloof der natie. Maar indien nu dit alles eerst bij den lezer moet voorbereid en in het oog gehouden worden; indien 't zelf eenige studie vordert, om zich daarmeê gemeenzaam te maken, zouden we aarzelen, om te getuigen, dat de kern der vrucht der moeite van 't ontbolsteren waardig is. De vertaling is, voor zooverre we 't beoordeelen mogen zonder de kennis van het oorspronkelijke, over het algemeen vloeijend en laat zich gemakkelijk lezen.
In het jaarboekje, dat wij aankondigen, treffen we nog eene overzetting aan uit het Engelsch, een fragment van Milton's ‘verloren Paradijs,’ door den Heer J. Kisselius. We willen ons hier niet inlaten met de vraag naar de noodzakelijkheid of het gewigt van zulk eene overzetting, of er uit den schat der Engelsche letterkunde voor den bewerker niet

{==16==} {>>pagina-aanduiding<<}
een beter en doelmatiger keuze ware te doen geweest, maar terwijl we het geleverde aannemen, zeggen we hem, die zich sinds vele jaren met de bewerking van Milton's meesterstuk onledig houdt, onzen dank voor de wijze, waarop hij dit gedeelte zijner taak volbragt heeft. Vergunt ge mij, dat ik met eene proeve mijn oordeel stave? Ik kies daartoe opzettelijk eene plaats, aan welker overbrenging eigenaardige bezwaren verbonden zijn, en dus luidt in het oorspronkelijke:

Thus talking, hand in hand along they pass'd 
On to their blissful bower; it was a place 
Chos'n by the sovran planter, when he fram'd 
All things to man's delightful use; the roof 
Of thickest covert was inwoven shade 
Laurel and myrtle, and what higher grew 
Of firm and fragrant leaf: on either side 
Acanthus, and each odorous bushey shrub, 
Fenc'd up the verdant wall; each beauteous flower, 
Iris all hues, roses, and jessamine, 
Rear'd high their flourish'd heads between, and wrought 
Mosaic; under foot the violet, 
Crocus, and hyacinth, with rich inlay 
Broider'd the ground, more colour'd than with stone 
Of costliest emblem: other creature here, 
Beast, bird, insect, or worm, durst enter none, 
Such was their awe of man. In shadier bower 
More sacred and sequestred, though but feign'd, 
Pan or Sylvanus never slept, nor nymph, 
Nor Faunus haunted. 
Here, in close recess, 
With flowers, garlands, and sweet-smelling herbs, 
Espoused Eve deck'd first her nuptial bed; 
And heavenly quires the hymenaean sung, 
What day the genial angel to our sire 
Brought her, in naked beauty more adorn'd 
More lovely, than Pandora, whom the gods 
Endow'd with all their gifts, and Oh! too like 
In sad event, when tho the unwiser son 
Of Japhet brought by Hermes, she ensnar'd 
Mankind with her fair looks, to be aveng'd 
On him who had stole Jove's authentic fire. 



{==17==} {>>pagina-aanduiding<<}

De Heer Kisselius gaf deze verzen in de volgende strofen weder:

Dus was 't, dat hand aan hand, het paar al koutend toog 
Naar 't zaligst loofverwulf, - een oord, hen uitgelezen 
Door d'Opperbouwheer, die eens alles riep in wezen, 
Tot 's menschen levensvreugd. Laurier- en mirtegroen 
Was 't digt gevlochten dak; doch rijziger plantsoen 
Stak uit door dat gewelf en boog de kruin er over, 
En spreidde een balsemlucht uit fijn welriekend loover. 
Het geurigst heesterkruid, doorweven met acant, 
Verhief, van wederzij', zich tot een' groenen wand; 
En 't schoonst gebloemte, dat er 't hoofd doorhenen boorde, 
Wrocht, daar jasmijn en roos naast de iris geurde en gloorde 
't Veelverwigst mozaïk; de grond was één tapeet 
Uit hiacint, viool en krokus toegereed, 
En spreidde een rijker glans van kleuren om zich henen, 
Dan de allerrijkste pracht van ingelegde steenen. 
Geen vogel, dier of worm, die ooit hier nadren dorst 
Of eenig schepsel - uit ontzag voor 's aardrijks vorst!.... 
Nooit koos de liefde een oord, zoo stil en vrij van kommer 
Ten lustprieël zich uit, als dit geheiligd lommer. - 
Daar ging de Aartsmoeder, jeugdige Eva, de eerste bruid, 
Met bloemkrans en festoen en lieflijk geurend kruid, 
In liefdes onschuld zich het heiligst echtbed spreiên, 
Toen, onder 't bruiloftslied, van 's hemels jubelreijen, 
Er de Engel van den nacht, op dien gewijden stond, 
In 't ongedoste schoon aan Adam haar verbond! 


Geeft ge mij niet toe, dat de vertaling van Kisselius gelukkig te noemen is - al stuitt'en we hier en daar op minder vloeijende regels - zoo als hij met oordeel enkele toetsen wegliet in het tafereel, die te veel van Milton's tijd waren om thans nog op sympathie te kunnen rekenen. Er is iets in het fragment, ‘de nacht in 't Paradijs,’ dat de herinnering van ‘Lucifer’ verlevendigt, en 't is geen wonder, dat ge bij u zelv' vorst Belzebub nazegt:

Ick zie de goude blaeden, 
Met perlen van de lucht, den zilvren dau, gelaeden! 
Hoe lieflijck rieckt dit loof, dat syne verf behoudt! 

{==18==} {>>pagina-aanduiding<<}

Hoe gloeit dit vrolijk loof van karmozijn en gout! 
't Waer jammer zoo men dit ontwijde met de handen. 
't Gezicht bekoort den mond. Wie zou niet watertanden 
Naar aertsche lekkernij? hij walght van onzen dagh, 
En hemelsch mann', die 't ooft der aarde plucken magh. 
Men zou ons Paradijs om Adams hof verwenschen, 
't Geluk der Engelen moet wijcken voor de menschen. 

















{==19==} {>>pagina-aanduiding<<}

De geschiedenis van Sumatra.


Vierde Artikel.

Bijdragen tot de kennis van Sumatra, bijzonder in geschiedkundig en ethnographisch opzigt, door Salomon Müller, Doct. Phil., Lid der natuurkundige Commissie in Nederlandsch Indië, enz. Leiden, S. en J. Luchtmans, 1846.


Neêrlands Souvereiniteit over de schoonste en rijkste gewesten van Sumatra, door A.V. Michiels, Generaal-Majoor, Civiel en Militair Gouverneur ter Westkust van Sumatra, enz. Amsterdam, G.J.A. Beijerinck, 1846.


Die Battaländer auf Sumatra. Im Auftrage Sr. Excellenz des General-Gouverneurs von Niederländisch Indiën, Hrn. P. Merkus, in den Jahren 1840 und 1841 untersucht und beschrieben von Franz Junghuhn. Aus dem Holländischen Original übersetzt vom Verfasser. II Theile. Berlin, G. Reimer, 1847.


Topographische Schets van een gedeelte van Sumatra, door Dr. P.W. Korthals, gewezen lid der Natuurk. Commissie in Ned. Oost-Indië, enz. Leyden, H.W. Hazenberg en Comp., 1847.


Coup d' Oeil Général sur les possessions Néerlandaises dans l'Inde Archipélagique, par C.J. Temminck, Directeur du Musée Royal d'histoire naturelle. Tome Second (Sumatra et Bornéo). Leide, A. Arnz. et. Comp., 1847.


De vestiging en uitbreiding der Nederlanders ter Westkust van Sumatra, door den Generaal-Majoor H.J.J.L. ridder de Stuers, oud-resident ter Westkust van Sumatra, later kommandant van het Ned. Ind. leger, uitgegeven door P.J. Veth, Hoogleeraar te Amsterdam. Met platen en kaarten. Eerste Deel. Amsterdam, P.N. van Kampen, 1849.

Volgens de voorschriften des Korans deden te allen tijde vele Maleijers den pelgrimstogt naar Mekka, waartoe zij doorgaans scheepsgelegenheid te Atjeh opzoeken. In die afgelegen gewesten is echter deze bedevaart niet zoo algemeen, of de naam van Hadji, die de pelgrims aanduidt, blijft altijd eene onderscheiding en een eeretitel. In het jaar 1803 keerden drie Hadji's, Hadji Miskien van Padang-sekat,

{==20==} {>>pagina-aanduiding<<}
in het landschap Agam 1, Hadji Soemanik uit de VIII Kota's en Hadji Piabang uit Tanah-datar, van Mekka terug, waar zij getuigen waren geweest van de hervormingen, door de strenge sekte der Wahhabieten te weeg gebragt, die zich voorstelden de misbruiken te weren, die in de belijdenis des Korans waren ingeslopen, en den Islam in zijne oorspronkelijke zuiverheid te herstellen, en juist toen, door de verovering van Mekka, het toppunt hunner magt hadden bereikt. Deze drie Hadji's spanden zamen om de Wahhabietische leerstellingen ook op Sumatra, in de Menangkabausche landen, thans Padangsche bovenlanden genoemd, te doen zegevieren, en de instellingen van het Soekoe-bestuur, de heerschende, maar door de 'Adat gewettigde, losbandigheid in het stuk der huwelijken, het zonderlinge erfregt bij de Maleijers in zwang, volgens hetwelk de nalatenschap, met voorbijgang der natuurlijke erven, op de kinderen der zuster overgaat 2, en andere gebruiken, met de wet van Mohammed in strijd, overeenkomstig de leer des Korans te hervormen. Vooral ook kantten zij zich tegen het gebruik van opium, tabak, betel en toewak, alsmede tegen de hanengevechten en het dobbelspel, waaraan de Maleische bevolking zoozeer verslaafd is, en die aan zoo velen gelegenheid geven, zich in het verderf te storten. Deze waarschijnlijk wèlgemeende pogingen tot uitroeijing van ingewortelde volksondeugden, niet altijd door de vereischte voorzigtigheid bestuurd, ontmoetten welhaast tegenstand. Toewankoe Nan Rintji, een der ijverigste aanhangers der hervorming, doodde met eigen hand een zijner bloedverwanten, die in het geheim opium en tabak gebruikte, en liet zijn lijk den vogelen ter prooi. Van den schrik, door deze daad verwekt, maakte hij gebruik, om zijne woonplaats Kamang, in het distrikt Agam, voor de nieuwe
leer te doen buigen; hij schafte er het Soekoe-bestuur af, en stelde zich zelven aan het hoofd. Een priester van Lintau, toenmaals onder den naam van Toewankoe Pasaman bekend, dewijl hij te Pasaman op de

{==21==} {>>pagina-aanduiding<<}
kust tot priester was gevormd, later veelal ook Toewankoe Lintau genoemd, volgde het voorbeeld van Nan Rintji, in Tanah-datar. Hij trachtte de Menangkabausche vorsten tot zamenwerking over te halen, en vermeesterde met het zwaard Tandjong-beroela, dat driemaal door de verbitterde Penghoeloe's hernomen werd, maar eindelijk moest bezwijken. Op eene vergadering, daarna te Kota-tengah gehouden, werden twee leden der Menangkabausche vorstenfamilie openlijk van zedeloosheid beschuldigd en op de plaats zelve ter dood gebragt; Radja Moening vlugtte naar Djambi. Nu voerde Toewankoe Pasaman, tot onderling herkenningsteeken voor de hervormingsgezinden, de witte kleeding in, die tot op de enkels moest nedervallen, en de nieuwe sekte den naam van Orang-Poetih verwierf. Afgeschoren hoofdhaar, een witte tulband, de rozenkrans in de eene en het zwaard in de andere hand, en voor de priesters een exemplaar des Korans, in een rooden zak om den hals gedragen, voltooiden hunnen dosch. Ook de vrouwen moesten hunne korte rokjes tegen lange kleederen verwisselen en het hoofd met een sluijer bedekken. De opvolging der rituele voorschriften van den Koran werd streng gevorderd, en de overtreding vaak met den dood gestraft. Aanvankelijk waren het alleen de priesters of hoofden, die met de nog uit het Portugesche tijdperk in den Archipel overgebleven benaming van Padrie, d.i. pater, vader, genoemd werden; maar weldra werd die naam aan de geheele hervormde bevolking geschonken.
Naarmate de Padries zich meer organiseerden, werd ook de tegenstand geduchter. Dessa-oorlogen, met ongewoone barbaarschheid gevoerd, vervulden de gemoederen met onverzoenlijken wrok. Bij het woeden der hartstogten, kregen de heethoofdigste ijveraars meer en meer de overhand, en slaagden er in de gematigder partij, die zich van de zachtere middelen van invloed en overreding bedienen wilde, meer en meer op den achtergrond te dringen. Men begon den heiligen krijg te voeren voor de uitbreiding van het ware geloof. Bij oproeping was elk der Padries op doodstraf verpligt op te komen. De verzamelplaatsen waren de tempels of missighits, waar de signalen werden gegeven op eene

{==22==} {>>pagina-aanduiding<<}
groote trom. Vandaar trok men uit om, zoo als het heette, het geloof te verbreiden. Zoodra eene kampong overheerscht was, werd de naburige aangevallen. Elke tegenstand moest bij latere onderwerping door boeten verzoend worden; bij overweldiging met het zwaard werden de Penghoeloe's ter dood gebragt of verjaagd, en hunne bezittingen verbeurd verklaard. Het grootste gedeelte der Menangkabausche landen bukte langzamerhand voor den invloed of het geweld der Padries, voor de zucht naar het eervol onderscheidingsteeken der witte kleeding, of voor de vreeze des zwaards, dat hunne veiligheid bedreigde. Een gedeelte van Tanah-datar echter, de XX Kota's en Batipo, werwaarts vele Penghoeloe's gevlugt waren, bleven tegenstand bieden. Verlaten velden, met platgebrande dorpen, wezen de grenzen aan tusschen de Padriesche en anti-Padriesche distrikten.
Onder de gevlugte Maleische hoofden waren de beide broeders Toewankoe Soeroasso, leden der vorstenfamilie van Menangkabau, en gevolmagtigden, gelijk zij althans voorgaven, van den naar Djambi gevlugten Radja Moening, en van zijne gewezene, toen van hem gescheidene, vrouw Toewankoe Gadin, wettige vorstin van Soeroasso. Raffles, de Britsche Gouverneur van Benkoelen, had reeds sedert eenigen tijd het voornemen opgevat, om de Padangsche bovenlanden te bezoeken en de bewegingen der Padries gade te slaan. Zijne toebereidselen daartoe ziende, maakten de gebroeders Toewankoe Soeroasso van deze gelegenheid gebruik, om, uit naam der Maleische vorsten, de hulp der Compagnie tegen de Padries in te roepen. Raffles verkreeg, door geld en geschenken, vergunning om achtervolgens Pau, de XIII Kota's en de XX Kota's door te trekken, en bereikte eindelijk Samawang, aan den oever van het bekoorlijke meer Sinkara. Dit distrikt was van ouds de verzamelpaats der Maleische hoofden van het Menangkabausche rijk tot vereffening hunner geschillen, en droeg den naam van tampat perdamejan, plaats van vredemaking. Van uit deze plaats trachtte Raffles met de Padries in aanraking te komen; doch niemand durfde eene zending derwaarts op zich nemen, zoodat eindelijk slechts een brief op een bamboezen

{==23==} {>>pagina-aanduiding<<}
paal werd gestoken, die, door de Padries gevonden, op dezelfde wijze werd beantwoord door het lakonisch gezegde: ‘Wij zullen in vrede leven, zoo de Compagnie ons wil helpen het ware geloof in te voeren.’
De Engelsche Gouverneur besloot een observatiepost te vestigen te Samawang, liet daar aanvankelijk 12 Boeginesche soldaten, en versterkte langzamerhand dit garnizoen tot een honderdtal, naarmate hij meerderen missen kon. Ook benoemde hij een zeer bekwaam ambtenaar, den Heer Salmon, op een traktement van 6000 Sp. matten, met specialen last om berigten omtrent den toestand des lands te verzamelen. Doch eerdat deze ambtenaar naar zijne bestemming vertrokken was, bekwam Raffles de zekerheid, dat Padang aan het Nederlandsch Gouvernement zou worden teruggegeven; hij staakte zijne toebereidselen, en gaf zijne groote plannen omtrent Sumatra op, om van nu af aan zijne krachten op de nieuwe stichting van Singapoera te concentreren. In Mei 1819 werden de oude kantoren der Oost-Indische Compagnie aan de Nederlandsche Kommissarissen overgegeven, en de post te Samawang weder ingetrokken, waar de zwakke bezetting gedurende bijna een jaar van de Padries geenerlei overlast had te lijden gehad, ten duidelijken bewijze, dat zij, uit vrees of beginsel, geen aanval tegen de Europesche magten in den zin hadden.
De wederinvoering van het zoutmonopolie had reeds dadelijk oneenigheden verwekt in de door ons bezette kustdistrikten, waarom er bij de hooge Indische regering te minder neiging bestond, om zich in de binnenlanden uit te breiden, en de magt door verspreiding te verzwakken. Men stond echter aan het dringend verzoek der broeders Toewankoe Soeroasso een detachement van 12 man toe, dat hen naar Samawang zou vergezellen, waar zij inlichtingen omtrent den staat des lands wenschten op te doen. Zij gaven weldra de schitterendste rapporten, met oogmerk om het Nederlandsch Gouvernement tot inmenging in hunne geschillen met de Padries te verlokken. Alle nog niet door de Padries ten onder gebragte hoofden waren bereid, zeiden zij, zich aan het Gouvernement te onderwerpen, en, hun gebied afstaande, zich door den eed van trouw te verbinden. In

{==24==} {>>pagina-aanduiding<<}
de reeds door de Padries onderworpen kampongs zou iedereen, op de eerste verschijning der troepen, het Gouvernement toevallen. Slechts moest men op Lintau, een hoofdzetel der Padries beoosten Tanah-datar, een beslissenden aanval doen, waartoe van de Nederlanders eene hulpbende van slechts honderd man met twee stukken geschut werd verlangd. De Nederlandsche regering viel in den strik, haar op zoo verleidelijke wijze gespannen. Bij besluit van 23 September 1820, werd eene genoegzame versterking van het garnizoen te Padang toegestaan, om, zoo een kontrakt met de bovenlanden tot stand kwam, Samawang met 100 man en twee stukken geschut te bezetten. Nu werden de Maleische hoofden opgeroepen, die zich tot den afstand bereid hadden verklaard. Zij verschenen ten getale van slechts veertien, die zich uitgaven als vertegenwoordigers en gevolmagtigden der nog overgebleven Maleische landschappen. Den 10den Februarij 1821 deden zij, bij eene plegtige akte, afstand aan het Nederlandsch Gouvernement van alle landen, behoord hebbende tot het rijk van Menangkabau. Men vergat onderzoek te doen, of zij daartoe de magt en bevoegdheid bezaten, en zond nog in dezelfde maand de gevraagde troepen naar Samawang; maar al te spoedig zou men ondervinden, dat de gevlugte en verjaagde hoofden hadden weggeschonken wat niet langer het hunne was, en dat zij, naar de wetten en instellingen des lands, noch in genoegzamen getale, noch bevoegd waren, om den afstand der Menangkabausche landen meer dan in naam te volbrengen. Deze akte, op zulk een lossen voet aangegaan, was echter de eenige grond, waarop wij voor de Maleische hoofden tegen de Padries partij trokken. Zucht tot uitbreiding moest de drijfveer zijn; want op zich zelve kon en mogt eene Christenregering evenmin de Maleijers stijven in de zedenverpestende misbruiken, waartegen de hervorming der Padries gekant was, als de Padries ondersteunen in de voortplanting van beginselen, die zij het ware geloof noemden. Eene
gewapende neutraliteit, gepaard met het aanbod van bemiddeling en met vreedzame pogingen tot uitbreiding van onzen invloed, was de eenige houding die ons betaamde. Maar zelfs, zoo men oordeelen mogt, dat eene

{==25==} {>>pagina-aanduiding<<}
krachtdadige inmenging noodzakelijk was, bleef het toch onbegrijpelijke roekeloosheid zich daaraan te wagen, bij zulk eene volslagen onkunde van de werkelijke gesteldheid des lands, als weldra de volgende handelingen verrieden.
De Luitenant, aan wien het bevel der bezetting van Samawang was toevertrouwd, werd nu door de hoofden, die het verdrag hadden aangegaan, aangespoord, om de naburige Padriesche distrikten aan te vallen. De Kommandant verwees naar den Resident, die den 13den Maart eene proklamatie uitgaf, waarbij de naburige distrikten werden uitgenoodigd zich aan Samawang aan te sluiten. Niemand leende daaraan het oor, en het bleek reeds dadelijk, hoe valsch de voorgevens waren van de gezindheid der bevolking, om zich van de Padries te ontslaan. De Kommandant liet zich nu door de Maleische hoofden bewegen tot een aanval op het naburige Soli-ajer. Men had de grootste verwachting van het geschut, welks schrikverwekkend geraas men nu voor het eerst in de binnenlanden zou hooren. Eene menigte anti-Padriesche inlanders voegde zich gewapend bij onze kleine schaar. Doch alle verwachtingen faalden; onze magt stiet voor Soli-ajer het hoofd; eenige pogingen op andere plaatsen hadden even ongunstigen uitslag; de positie begon gevaarlijk te worden en eischte dringend versterking; rapporten werden opgemaakt en naar Batavia gezonden, en ofschoon de hooge regering hare inzigten voorbijgegaan achtte, besloot zij tot eene expeditie, speciaal om in de binnenlanden van Sumatra te ageren. Het bevel daarover werd toevertrouwd aan den Luitenant-Kolonel Raaff, een zes en twintigjarig jongeling van groote hoedanigheden, onvertsaagden moed en buitengewone talenten; maar wien het geheel aan de noodige ervaring en bedachtzaamheid faalde voor de netelige taak hem toevertrouwd.
In Januarij 1822 rukte de expeditie naar de binnenlanden op, voorafgegaan door dreigende brieven aan de Padries, die, in plaats van antwoord, zich tot tegenweer gereed maakten. Een hernieuwde aanval op Soli-ajer mislukte andermaal; maar de Luitenant-Kolonel wist zich in eene andere rigting schadeloos te stellen. Hij verovert Sa-
{==26==} {>>pagina-aanduiding<<}
tengah, Blimbing, Goerong, en dringt door tot Pagar-oedjong, de hoofdplaats van Tanah-datar en een der vorstenzetels van het Menangkabausche rijk, vanwaar hij de Padries verdrijft, die de wijk nemen langs het steile gebergte dat Lintau dekt. Het hoofd der Padries van Tanah-datar, Toewankoe Pasaman, was bij deze gelegenheid schier in onze handen gevallen. Met moeite werd hij door de zijnen over de steile klippen gesleept; hij vestigde zich van nu af te Lintau, ons al het land tusschen het meer en den genoemden bergketen overlatende.
Deze gemakkelijk verkregen verovering was slechts een prikkel te meer voor den vurigen Kommandant, die, wel verre van stil te staan en rond te zien wat om hem heen te doen was om het verworven bezit te bevestigen, zich met verhoogde geestdrift aan de taak der uitbreiding wijdde. De schoonheid en volkrijkheid van het land vuurde zijnen ijver nog meer aan, en hij begon reeds het Gouvernement de schitterendste financiële resultaten van de onderwerping dezer gewesten te beloven, die de daarvoor gedane opofferingen tienvoudig zouden vergoeden. Hij besloot Lintau, het brandpunt der Padriesche magt, aan welks opperhoofd zich de meeste omliggende landschappen ondergeschikt achtten, aan te tasten, doch vond de Padries op hunne hoede. De beide bergpassen, die uit Tanah-datar derwaarts leiden, waren met zoo veel beleid versterkt en verdedigd, dat hij genoodzaakt was onverrigter zake af te trekken. Nu verstaat hij zich met de hoofden van Soliajer, trekt den post te Samawang in, vraagt versterking voor een nieuwen aanval op Lintau, en tracht inmiddels den berg Merapi om te trekken en zich in de schoone vallei van Agam te nestelen. Hij bezet nu aan den eenen kant Goenong en Kota-lawas, aan den anderen kant Raurau en Salim-pawang, waar hij eenige duizenden Padries op de vlugt slaat, vervolgens Tandjong-alam en Tjandong, maar lijdt een bloedig verlies voor Kapau, waar hij zelfs een stuk geschut in 's vijands hand moet laten, zoodat de wankelende trouw der Maleische bondgenooten reeds hier op te zware proef wordt gesteld. Het geleden verlies en de afval der hulptroepen noodzaakten voor eenige oogen-
{==27==} {>>pagina-aanduiding<<}
blikken tot stilstand. Zelfs zag hij zich genoodzaakt Kotalawas weder te ontruimen; maar genoegzame versterking bekomen hebbende, besloot hij door de verovering van Lintau voor goed een einde aan den krijg te maken. Hij vond echter den vijand op den berg Marapalam zoo talrijk en goed versterkt, dat het verder voortrukken onmogelijk werd. Hier werd van den
13den tot den 17den April met afwisselende kans gestreden; maar de eindelijke uitslag was zoo noodlottig voor de Nederlandsche wapenen, dat de Luitenant-Kolonel, door het groot verlies aan manschappen verzwakt, en vier stukken geschut in 's vijand hand moetende laten, genoodzaakt was terug te trekken en van alle verdere aanvallen af te zien, om zich tot de verdediging van het reeds bezette terrein te beperken.
De Luitenant-Kolonel Raaff verzocht thans nadere bevelen van de Hooge Regering te Batavia, en werd diensvolgens gelast voorloopig den oorlog te staken en, zoo mogelijk, naar Batavia op te komen, tot het geven van inlichtingen. Hij slaagde er in het Gouvernement in zijne schitterende maar bedriegelijke vooruitzigten te doen deelen, en het tot medewerking voor zijne plannen over te halen. In December 1823 keerde hij, met de dubbele waardigheid van Resident en Militair Kommandant bekleed, naar Padang terug.
Omstreeks dezen tijd kwamen wij het eerst in aanraking met de Padries van Bondjol, en het zal nuttig zijn, alvorens wij verder gaan, het een en ander mede te deelen over de opkomst en ligging dezer plaats, die later zoo vele jaren lang de Nederlandsche magt trotseerde.
Ten noorden van het plateau van Agam ligt een dal, door de bedding der rivier Alahan-pandjang, een tak der Massang-rivier, doorsneden, en ten N.W. door het reusachtig en tot aan het strand vooruitdringend gevaarte van den Goenong Ophir begrensd. Uit deze vallei van Alahanpandjang, later, naar de hoofdnegerie, doorgaans vallei van Bondjol genaamd, kwamen, kort na de vestiging der Padries te Kamang, eenige priesters derwaarts, die de nieuwe leer omhelsd hadden en Hadji Miskien op zijne reizen ter verkondiging van het ware geloof vergezelden. Een van

{==28==} {>>pagina-aanduiding<<}
hen, Dato Bandharo, geruggesteund door Maliem Bassa, het later onder den naam van Toewankoe Imam van Bondjol zoo vermaard geworden opperhoofd, besloot de organisatie, die zich de Padries onder de leiding van Toewankoe Nan Rintji reeds in het Agamsche gegeven hadden, ook in Alahan-pandjang na te volgen. Derwaarts teruggekeerd, poogden zij eene vergadering te houden met de hoofden des lands; doch deze poging eindigde met een strijd, waarbij de Padries eene maand lang in de moskee van Kota werden belegerd, tot eindelijk een vergelijk werd getroffen, dat hun vrijheid van godsdienst toestond. Zij bouwden alsnu een tempel aan den voet van den Serdjoedi, een zijtak van den Ophir, die, weldra van woningen omringd en versterkt, eene nieuwe en schoon gelegen kampong vormde, waaraan zij den naam gaven van Bondjol. Een dertigtal huisgezinnen vestigde zich hier reeds dadelijk met der woon, en bebouwde de oostwaarts gelegen heuvels, die, later in versterkte liniën herschapen, de plaats schier onneembaar maakten. De hoofden der Maleijers, of Penghoeloe's, stelden thans allerlei listen en kuiperijen in het werk, om de bevolking tegen de Padries op te zetten, en tergden deze laatsten, zelfs door het oprigten eener hanenvechtbaan juist tegenover Bondjol, zonder hen echter tot dadelijkheden te kunnen verlokken. Doch bespeurende, dat hen een aanval bedreigde, versterkten zich de Padries en voorzagen zich van levensmiddelen. Hunne moedige verdediging maakte den eersten aanslag der Maleijers vruchteloos, en ook toen deze hen door insluiting door middel van kleine bentings en door het afsnijden van allen toevoer tot overgave zochten te dwingen, handhaafden zij zich tegen de overmagt, en wisten haar door nachtelijke uitvallen zoodanig te teisteren, dat de Maleijers, na negen maanden, genoodzaakt waren het beleg op te breken. Hierdoor steeg het aanzien van Bondjol ten top; de bevolking van Alahan-pandjang nam grootendeels de hervormde leer aan, en van dezen aanwas van
bondgenooten bedienden zich de Bondjollers, om de Maleische hoofden met hunnen aanhang het land uit te drijven. Eene soort van priesterregering werd thans ingevoerd, aan welker hoofd de reeds genoemde Maliem Bassa kwam, onder den naam van Toewan-
{==29==} {>>pagina-aanduiding<<}
koe Imam, geruggesteund door drie andere hoofden van groote dapperheid, welke de voornaamste uitvoerders werden der veroveringsplannen, die hij met groote schranderheid beraamde. Twee en een half jaar lang had de Padriesche bevolking van Alahan-pandjang nog te strijden met de uitgeweken Maleijers, welke echter op den duur, door twisten en verschil van belangen verdeeld, niet bestand bleken tegen de fanatieke scharen van Toewankoe Imam, die, uit vrees dat de Penghoeloe's, zelfs voor zooverre zij de nieuwe leer omhelsd hadden, elke gelegenheid zouden aangrijpen, om de voorvaderlijke instellingen en daardoor ook hun gezag te doen herleven, een groot aantal zijner leerlingen, die hem en zijne grondstellingen geheel waren toegedaan, om zijn persoon had vereenigd, en daaruit eene lijfwacht gevormd, gereed om aan zijnen minsten wenk te gehoorzamen.
Bondjol werd dus meer en meer als eene onoverwinnelijke en heilige plaats beschouwd, de bevolking nam er gedurig toe, de versterkingen werden uitgebreid en vermeerderd, en alles in het werk gesteld, om de kampong te verfraaijen. Zij was als eene kweekschool voor geestelijken en wetgeleerden. Die begeerig waren de zuivere Koranleer te kennen, stroomden van alle zijden derwaarts; velen huwden er en vestigden er hunne woonplaats, en Bondjol werd het middelpunt der geestdrijvers, wier bedoelingen wij echter, als wij ons op hun standpunt plaatsen, niet mogen afkeuren, al beklagen wij het, dat hun Profeet hun den weg had gewezen, om het geloof door het zwaard, in plaats van door overreding, voort te planten.
Nadat zij van de aanvallen der uitgeweken Maleijers bevrijd waren, begonnen de Padries van Alahan-pandjang of Bondjol de naburige distrikten aan te vallen. Koempoelan, Loeboe-sikaping, Alahan-mati, Malampa, moesten achtereenvolgens bukken, en weldra oefende Toewankoe Imam zijn gezag uit over de gansche streek tusschen de rivieren van Massang en Ajer-bangies, terwijl hij langs Agam met de Padries van Lintau en hun Opperhoofd Toewankoe Pasaman in verband stond. Een inval der meer noordwaarts wonende Maleijers van het landschap Rau in Loeboe-sikaping, welks bevolking zij deels tot de vlugt, deels tot de

{==30==} {>>pagina-aanduiding<<}
verzaking der Padriesche leerstellingen dwongen, gaf aanleiding tot eene geduchte wraakoefening. Toewankoe Imam doortrok het schoone landschap Rau met zijne scharen, alles te vuur en te zwaard verwoestende. De Toewankoe of Radja van Rau trachtte den toorn des overwinnaars af te wenden door het aanbod eener schatting, en behield daardoor eene schaduw van gezag, ofschoon hij een wakiel of vertegenwoordiger van Imam nevens zich moest dulden, die op al zijne verrigtingen het oog hield. Door de verovering van Rau hadden de Padries zich uitgebreid tot op de grenzen der Batta's, die zij als menscheneters en afgodendienaars verachtten en met het redelooze vee gelijk stelden. Van nu af begonnen zij ook onder deze bevolking het ware geloof door het zwaard te verbreiden.
De uitbreiding der Padries van Bondjol tot de Massang en zelfs tot digt bij Tikoe, en de handel, dien zij, zonder zich om onze douanen-reglementen te bekreunen, op de, trouwens door ons noch bezette, noch beschermde kusten dreven (wat van onze zijde met den naam van smokkelarij werd bestempeld), gaven te Padang aanleiding tot velerlei klagten. De Resident Raaff, van maatregelen van geweld eenigzins afgeschrikt, trachtte met de Bondjollers verstandhouding aan te knoopen en bragt te Massang een verdrag met hen tot stand, waarbij zij als bondgenooten van het Nederlandsch Gouvernement werden erkend. De voorwaarden van dat verdrag waren geheel in ons voordeel en onderwierpen de Padries aan allerlei drukkende bepalingen, inzonderheid wat den handel betreft; nogtans waren wij de eersten, die den vrede verbraken. Bij het verdrag hadden zich de Bondjollers verbonden eenige distrikten, die ons nog vijandig waren, langs den weg van overreding te bewegen, om zich in het verdrag te doen opnemen. Hiertoe behoorde het reeds eenmaal door ons bezette, maar weder ontruimde Kota-lawas. Doch naauwelijks zag men van onze zijde de kans klaar, of dit distrikt werd andermaal overweldigd, en de nog overige halve cirkel om den Merapi, vandaar tot aan Tandjong-alam, doortrokken en bezet. De Bondjollers beschouwden het verdrag hierdoor als geschonden en zonden het terug, terwijl zij zelfs een priester, door den Resi-
{==31==} {>>pagina-aanduiding<<}
dent tot hen afgevaardigd, om het leven bragten. In dezen verwarden staat van zaken, terwijl de nederlaag bij den Marapalam nog ongewroken was en Bondjol niet schroomde zijne vijandelijke gezindheden te openbaren, terwijl voor de organisatie der bovenlanden, ja, eenige onuitvoerbare plans waren geopperd, maar niets wezenlijks gedaan was, en de verwaarloosde kusten buiten staat waren eenige vergoeding te schenken voor de kosten der aanhoudende oorlogen in het binnenland, overleed plotseling de Resident Raaff, den 17den April 1824, aan de gevolgen eener
rotkoorts, in den ouderdom van naauw 29 jaren.
De Assistent-Resident der bovenlanden, Baud, hield als hoogste civiele ambtenaar de zaken eenigzins gaande, totdat een nieuwe Resident door de hooge regering zou zijn benoemd. De keuze was moeijelijk en gewigtig; zij viel op den Kolonel H. de Stuers, adjudant van den Gouverneur-Generaal v.d. Capellen, die zich in 1823 en 1824 op Borneo en Celebes als krijgsoverste voortreffelijk onderscheiden had. Wij zullen zien, dat de nieuwe Resident en Militaire Kommandant de verwachtingen, van hem gekoesterd, niet logenstrafte.
Het onderzoek naar twee gewigtige vraagpunten werd aan den nieuwen Resident bij zijne instructie bijzonder aanbevolen: op wat wijze het best een einde kon gemaakt worden aan de vijandelijkheden met de Padries, - en hoe het geschapen stond met de organisatie des lands, bepaaldelijk met de invoering van het toenmaals op Java vigerende landelijk stelsel, waaruit de Resident Raaff vergoeding voor de kosten der bezitneming had toegezegd. Het bleek bij onderzoek, dat de organisatie nog alleen op het papier bestond; dat de vrijheidlievende Maleische bevolking van Sumatra niet vatbaar was voor een belastingstelsel, gelijk het op Java vigeerde; dat het aanleggen en behoorlijk wapenen van forten tot verdediging van het reeds bezette grondgebied, de beperking van de zucht tot uitbreiding, eene louter defensive, maar waardige houding, altijd gereed om met kracht elken aanval te keeren, de beste vooruitzigten opende tot herstel van de rust; terwijl terzelfder tijd pogingen moesten worden in het werk gesteld, om met de Padriesche hoofden in ver-
{==32==} {>>pagina-aanduiding<<}
standhouding te komen. De Kolonel de Stuers sloeg met ijver de hand aan het werk: in de verwaarloosde hoofdstad Padang werden vele nuttige inrigtingen tot stand gebragt, het regtswezen werd daar en elders geregeld, en eenige hatelijke belemmeringen voor den handel weggenomen, waardoor het vertier en de inkomsten der schatkist tevens vermeerderden. Voorts onderging de krijgsmagt eene nieuwe organisatie en werd er eene betere tucht onder de troepen gehandhaafd; strikte bevelen werden gegeven, om alle uitdaging te vermijden; de reeds in de bovenlanden opgeworpen forten werden in beteren staat gebragt en andere nieuwe gebouwd. Eindelijk werden, door middel van een Arabischen zendeling, onderhandelingen aangeknoopt, eerst met de Padries van Bondjol, die echter tot geene bevredigende uitkomst leidden, ofschoon zij, zelven met die van Rau in twist, onze grenzen door geene vijandelijkheden verontrustten, later, met meer voldoenden
uitslag, met die van Lintau, de L Kota's, Agam en Talawé. Terwijl nog nimmer een Padrie, althans in zijne witte kleeding, zich op de kusten vertoond had, zag men den 29sten Oktober een gezantschap aldaar aankomen, bestaande uit de hoofdpriesters der vier genoemde gewesten en 8 andere Toewankoe's, gevolgd door nog in de 50 Padries van minderen rang. Met dit gezantschap werd een verdrag gesloten, in algemeene termen bevat, waarbij bepaald werd, dat het Gouvernement den vrede zou trachten te bevorderen en zijne forten zou blijven bezetten, die tevens de grenzen zouden aanduiden; dat de aanvallen van wederzijden zouden ophouden; dat het gezag der Toewankoe's van Talawé, Lintau, de L Kota's en Kamang Agam werd erkend; dat reizigers en handelaars en de terugkeerende uitgewekenen aan beide zijden bescherming zouden genieten; eindelijk, dat het Gouvernement zich met geene geloofszaken zou inlaten, - een punt, dat de meeste moeijelijkheden baarde, daar de voorstellingen van den Arabischen zendeling de Padries op het denkbeeld hadden gebragt, dat het bestuur hunne pogingen tot hervorming krachtdadig zou ondersteunen. Men had veel moeite hen te doen begrijpen, dat het Gouvernement wel door zachte maatregelen en overreding tot wering der misbruiken wilde

{==33==} {>>pagina-aanduiding<<}
medewerken, maar ongeneigd was daartoe geweld te bezigen. De genomene maatregelen, ofschoon zij niet konden voorkomen, dat strooptogten en rooverijen, zoowel van den kant der Padries als van dien der Maleijers, nog van tijd tot tijd plaats grepen, hadden echter over het algemeen een betrekkelijk herstel der rust ten gevolge; aanvallen, als die op het fort te Soeroasso in Junij 1825, welke met groot verlies voor de Padries gekeerd werd, werden later niet herhaald; langzamerhand herstelde zich het vertrouwen, en Toewankoe Imam zelf zegt, in een door hem opgesteld verhaal van de geschiedenis der Padries van Bondjol: ‘Ter vervanging van den Luitenant-Kolonel Raaff kwam onverwachts de Kolonel de Stuers te Padang en vervolgens in Menangkabau aan, en beijverde zich de rust aan die landen te hergeven, zoodat de bevolking als het ware begon te herleven en Padang op nieuw dikwijls ging bezoeken.’
Gedurende de jaren, dat de Heer de Stuers het bestuur der Westkust in handen had, vielen drie voorname gebeurtenissen met betrekking tot Ned. Indië voor, die ook op Sumatra beslissenden invloed hadden. De eerste was de ruiling van grondgebied met de Engelschen, ten gevolge van het traktaat van 1824, weshalve de Resident, vergezeld van den Heer Verploegh, in Maart 1825, als Kommissaris der regering Benkoelen ging overnemen, terwijl kort daarna ook Natal en Tapanoeli aan onze gemagtigden werden overgeleverd. De tweede was de uitbarsting van den oorlog in de vorstenlanden op Java, die in 1826 zoo dreigend werd, dat de buitenbezittingen ten behoeve van Java grootendeels van troepen ontbloot moesten worden, en zelfs ook Sumatra omtrent de helft zijner krijgsmagt, die, bij de overneming der genoemde plaatsen, ter naauwernood in verhouding tot de verkregen uitbreiding vermeerderd was, moest afstaan, zoodat onze forten in de bovenlanden met slechts 300 man bezet bleven. Eindelijk moet in de derde plaats de komst van den Heer du Bus de Ghisignies tot regeling der Indische financiën vermeld worden, waardoor ook op Sumatra's Westkust belangrijke bezuinigingen en al de onbillijkheden van het koper-stelsel moesten worden ingevoerd, vele reeds ondernomen nuttige werken gestaakt, en vele ambten inge-
{==34==} {>>pagina-aanduiding<<}
trokken, die echter geenszins overtollig waren. Benkoelen, welk etablissement door de Engelschen op een zeer kostbaren voet was ingerigt, en nog in de eerste 18 maanden, dat het door ons was bezet, een nadeelig slot van ƒ 136,000 opleverde, moest vooral in die bezuinigingen en vereenvoudigingen deelen. De bezetting, die onder de Engelschen 700, en in den eersten tijd van ons bestuur nog 300 man had bedragen, werd in 1826 tot 60 man teruggebragt, en de gezamenlijke uitgaven werden met meer dan de helft verminderd. Dat de Resident de Stuers onder zoo ingewikkelde en moeijelijke omstandigheden onze grenzen in de bovenlanden handhaafde, de
communicatiën vrijhield, en in vier jaren tijds geen enkel man versterking van Java behoefde te vragen, - dat zelfs de handel te Padang verlevendigde en tamelijk bevredigende uitkomsten opleverde, pleit zeker ten sterkste voor het stelsel der gewapende neutraliteit, en toont wat, onder gunstiger omstandigheden, langs vreedzamen weg had kunnen verkregen worden. Doch dit stelsel was van korten duur.
In 1829 vertrok de resident de Stuers en werd opgevolgd door den Heer Mac Gillavry, die zijne verplaatsing uit Djokjokarta derwaarts als eene ongenade beschouwde en met weêrzin te Padang kwam. In deze stemming gaf de Heer Mac Grillavry maar al te veel gehoor aan al de verontrustende tijdingen en geruchten, die in vrees of belang hun oorsprong hadden, en weldra was het land weder geheel in rep en roer. Bij de vrijheidlievende Sumatranen niet de kruipende onderworpenheid der Javanen wedervindende, zag hij overal ongehoorzaamheid en miskenning der regten van het Gouvernement. Hij verzuimde den toestand van het in twee vijandige partijen verdeelde land in aanmerking te nemen, schilderde den staat van zaken met de zwartste kleuren, en vroeg versterking, om op nieuw door kracht van wapenen ons gezag in de bovenlanden te bevestigen en te vermeerderen. Inderdaad werd de staat des lands, door eene reeks van onvoorzigtigheden en door een onberaden ijver, om al onze aanspraken en regten te laten gelden, welhaast bedenkelijk genoeg. De Padries, spoedig bemerkende, dat eene andere hand de teugels hield, begonnen

{==35==} {>>pagina-aanduiding<<}
woeliger te worden, en verontrustten, tusschen onze forten doordringende, nu en dan Maleische kampongs, binnen onze grenzen gelegen. Uit weerwraak werd eene Padriesche kampong, Kota Gadien, door ons aangevallen, na een hevigen tegenstand veroverd en geheel vernield. De Padries van Bondjol, die, sedert de schending van den vrede door den Overste Raaff, van geene onderhandelingen hadden willen hooren, en, buiten onze tolkantoren om handel drijvende (eene handelwijze, waartegen de Kolonel de Stuers, om althans iets te doen, had geprotesteerd), de stranden van Ajer-bangies tot Tikoe bij voortduring bezet hielden, werden nu op nieuw als vijanden beschouwd en in hunnen zoogenaamden smokkelhandel gedwarsboomd, terwijl hun zelfs de verbreiding hunner leer onder de Batta's van onze zijde als misdaad werd aangerekend. In de noordelijke afdeeling werd eene kwalijk berekende en vruchtelooze poging beproefd, om Baroes, eene oude bezitting der Compagnie, weder te bezetten, en daardoor de vijandige gezindheid der Atjinezen geprikkeld, die in December 1829 Tapanoeli, of liever het eilandje Pontjan in de baai van Tapanoeli, het eigenlijke punt onzer vestiging, en wat later Poelo Eli, nabij Natal, afliepen. Gemeenschappelijke belangen verbonden weldra de Padries van Bondjol met de Atjinezen, onder aanvoering van Sidi Mara (een door onze ambtenaars mishandeld ingezeten van Natal, die bij den Radja van Taroemon de middelen tot wraak had gezocht en verkregen), zoodat in het begin van 1831 onze versterkingen te Natal en te Ajer-bangies door hen tegelijk van de land- en zeezijde werden aangetast, en slechts door den volhardenden moed der bezettingen, de stoutheid van een Boeginees, Anakhoda Langkap, die met een paar gewapende praauwen de Atjinezen op de vlugt sloeg, en de volslagen ongeschiktheid der Padries voor een langdurig beleg, werden gered. Onvoorzigtige handelingen van den kommanderenden Officier te Priaman hadden verder het bekwame en schrandere Opperhoofd van Naras,
Nan Tjerdik, tegen ons in het harnas gejaagd, die, onze toerustingen ziende, om hem met de wapenen tot gehoorzaamheid te dwingen, besloot geweld met geweld te keeren, en tweemaal de tegen hem gezonden troepen afsloeg. Een nabijgelegen distrikt,

{==36==} {>>pagina-aanduiding<<}
de VII Kota's, waarmede wij sedert lang verschil hadden, had thans met Nan Tjerdik gemeene zaak gemaakt. Dit verschil met de VII Kota's had zijnen oorsprong in den moord van den Luitenant Bergman (in Jan. 1827), die zich door zijne opvliegendheid, heerschzucht en inhaligheid den haat der inlanders had op den hals gehaald. De Kolonel de Stuers had toenmaals een onderzoek van de zaak bevolen; maar, deels uit wrevel over de miskenning zijner voorschriften, deels uit onvermogen, de gepleegde wandaad ongestraft gelaten, waardoor de weêrspannigheid der hoofden vermeerderd was. Eindelijk hadden zelfs, in Januarij 1831, de bewoners der XIII Kota's, bijgestaan door eenige deserteurs en weggeloopen slaven, uit welke oorzaak is mij onbekend, een aanval gedaan op het suiker-etablissement van den Heer v.d. Berg, in de nabijheid van Padang, die slechts door kracht van wapenen kon gekeerd worden. Zoodanig was de treurige staat van Sumatra's Westkust, die echter in de rapporten niet weinig overdreven, en bovendien grootendeels het gevolg onzer eigene verkeerdheden was, toen de Heer Mac Gillavry, zijne oude residentie op Java terugbekomen hebbende, in het voorjaar van 1831 Padang verliet, het gezag in handen latende van den Luitenant-Kolonel Elout. Zijne vertoogen over den toestand van Sumatra en de noodzakelijkheid van krachtiger maatregelen hadden ingang gevonden bij den nieuwen Gouverneur-Generaal v.d. Bosch, die, door het ten einde brengen van den oorlog op Java, de handen ruimer dan zijne voorgangers en meerdere troepen disponibel had gekregen. Men zou dus nu weder beginnen, overal zijne ware of vermeende regten met kracht te laten gelden, alle ongehoorzame of weêrspannige hoofden te straffen, en den euvelmoed der Padries, gelijk men het noemde, te beteugelen. De eerste vrucht dezer gezindheden was de afzending van expeditionaire troepen onder bevel van den Majoor Michiels, in Mei 1831, bepaaldelijk tegen Naras en de VII Kota's gerigt.
In Junij 1831 werd Naras stormenderhand genomen, en het Opperhoofd Nan Tjerdik op de vlugt gejaagd, die eene schuilplaats zocht bij de Padries van Bondjol. Daarop werden de VII Kota's afgeloopen, en, vooral door toedoen der

{==37==} {>>pagina-aanduiding<<}
Maleische hulpbenden, die hoofdzakelijk met dit doel onze expeditiën schijnen te vergezellen, bijna geheel verwoest en platgebrand. De Resident Elout heeft naderhand erkend, dat Nan Tjerdik, wiens moeder, benevens twee zijner vrouwen en twee zijner kinderen, bij deze strooptogten het leven verloren, alleen door het onverantwoordelijk gedrag van den Luitenant, Kommandant van Priaman, in eene valsche verhouding tot het Gouvernement was gebragt. Wij vinden dan ook dit ongelukkig hoofd later terug als den vertrouweling van den Heer Elout, - maar om hem eindelijk toch weder, van hoogverraad beschuldigd, geboeid te Batavia te zien aankomen.
De Gouverneur-Generaal gaf zijne volkomen goedkeuring op hetgeen in de expeditie tegen Naras was verrigt, en gaf den wensch te kennen: ‘dat men zich den voorspoed, waarmede onze wapenen waren bekroond geworden, ten nutte zou maken, om zich van alle Gouvernements vijanden op Sumatra te ontdoen.’ Dit stemde in met de gezindheden van den Resident, wien de Maleische hoofden niet nalieten meer en meer tegen de Padries op te winden. Daarenboven meende hij, dat een aanval op de Padries thans bijzonder gunstige kansen aanbood. De Majoor Michiels beschouwde zich echter als niet sterk genoeg, om iets van belang te ondernemen. Deze hoofdofficier keerde naar Batavia terug, echter de expeditionaire troepen achterlatende, en vond, ten gevolge der tijdingen uit Europa, toenmaals den Gouverneur-Generaal weinig voor de uitbreiding gezind. Hij keerde echter weldra met eene suppletie van troepen terug, ten einde de Bondjollers van de stranden te verjagen, en hen de onredelijke eischen van het verdrag van 1824 op nieuw op te dringen, welk doel althans voor het oogenblik door de verovering van Katiagan, eene zeeplaats ten N. van Priaman, in Dec. 1831 bereikt werd.
Dan, terwijl de Majoor Michiels zich nog te Batavia bevond, had de Resident in zijn ongeduld, zonder bevelen of zelfs versterking af te wachten, eigener autoriteit en zonder eenige uitdaging, den oorlog tegen de Padries van Lintau op nieuw aangevangen, en den Marapalam, het punt, waarvoor de Luit.-Kolonel Raaff in 1823 zoo bloedig het hoofd

{==38==} {>>pagina-aanduiding<<}
had gestooten, doen overrompelen, - eene daad, die de Heer Michiels ‘eene min ridderlijke verrassing van den slapenden vijand’ noemt. Het was in den laatsten tijd in de Padangsche bovenlanden zoo rustig geweest, dat men het zelfs had kunnen wagen troepen vandaar naar Priaman te zenden, om tegen Naras te ageren 1, en die van Lintau waren zoo weinig op vijandelijkheden bedacht, dat voor het bewaken der belangrijke positie van den Marapalam naauwelijks eenige zorg was gedragen. In plaats dat dit de onzen van eene daad van geweld zou hebben afgeschrikt, bood veeleer de hoop op welslagen te verleidelijke vooruitzigten, om daaraan wederstand te bieden. Aan het bestuur te Batavia werden de schitterendste rapporten gemaakt, en het ‘Hoofd der regering,’ zegt de Heer Michiels, ‘kon nu niet anders dan in eene zaak berusten, welke geen keer meer had, te meer dewijl schitterende voordeelen het rasse en eigendunkelijke van den stap schenen te regtvaardigen.’ Men zag dus wederom niets, dan rijke bronnen van welvaart in het verschiet. De Majoor Michiels, andermaal naar Batavia teruggekeerd, om verslag van zijne jongste verrigtingen te geven, versterkte den goeden indruk, door de rapporten van den Resident Elout te weeg gebragt, en de Gouverneur-Generaal besloot de gevraagde versterkingen toe te staan, en daarbij zelfs het schoone en 1000 man tellende legioen van Sentot te voegen, dat, na de capitulatie van dit dappere opperhoofd in den Javaanschen oorlog, onder zijne bevelen en op zeer voordeelige voorwaarden in onze dienst was getreden, maar dat men wenschte uit Java te verwijderen. Naauwelijks waren deze versterkingen aangekomen, of men viel van alle kanten aan. Lintau, door welks verovering men in 1823 den krijg had willen ten einde brengen, viel nu schier zonder slag of stoot. De inwoners namen de vlugt, en de plaats
werd door de Maleische hulpbenden in de asch gelegd. De schrandere Toewankoe Pasaman-Lintau, wiens bestuur, in weêrwil van het godsdienstig fanatismus, een hoogst weldadigen invloed op den materiëlen en

{==39==} {>>pagina-aanduiding<<}
morelen toestand dezer streken had uitgeoefend 1, liet bij deze gelegenheid het leven. Nu onderwierp zich ook Boea, terwijl de Luitenant-Kolonel Krieger door de verovering van Boekit Kamang de onderwerping van het Agamsche geheel voltooide. Nu wendde men zich noordwaarts naar het andere brandpunt der Padries, het ten ondergang gedoemde Bondjol.
De aanval op Bondjol had plaats in September 1832, onder de bevelen van den Overste Krieger. De inwoners trachtten de toegangen des lands bij Matoea en Pisang, onder de aanvoering van Toewankoe Imam en zijn Luitenant Toewankoe Moeda, te verdedigen; maar de onderlinge oneenigheden der Padries en het verraad, door sommigen gepleegd, maakten de taak onzer krijgslieden ligt, en eer de maand ten einde was, vond men zich, bijna zonder tegenstand ontmoet te hebben, meester der zoo geduchte sterkte. De beide Toewankoe's namen de vlugt; maar de vroeger vogelvrij verklaarde Nan Tjerdik, die weder in genade was aangenomen, en te Priaman openlijk vergiffenis had ontvangen, wist hunne schuilplaats uit te vinden en hen over te halen zich in persoon te onderwerpen. Nu werd Toewankoe Moeda tot regent aangesteld, hetgeen Toewankoe Imam zich wegens zijne gevorderde jaren liet welgevallen, en een Nederlandsch officier als civiel gezaghebber aan hem toegevoegd, om hem in het bestuur van het nieuwe wingewest te leiden. Inmiddels rukten de troepen grootendeels op naar Rau. Dit landschap, vroeger, gelijk wij zagen, door de Padries van Bondjol onderworpen, had zich thans schier geheel aan hunnen invloed onttrokken, en gehoorzaamde aan de bevelen van den Toewankoe van Tamboesei, een nog verder noordwaarts gelegen distrikt. Ofschoon Toewankoe Tamboesei zelf de Padriesche grondstellingen beleed, die hij sedert 1826 mede onder de Batta-bevolking, oostwaarts van Tamboesei, had helpen uitbreiden 2, leefde hij in vijandschap met de hoofden van Bondjol. Met dezen hield de Resident Elout eene zamenkomst te Padaman-ting-
{==40==} {>>pagina-aanduiding<<}
gi, waarbij hij hem beloofde zijn distrikt Tamboesei te ontzien, mits hij zich van alle bemoeijingen met Rau onthield, terwijl hem drie dagen vergund werden, om zich vandaar te verwijderen. Ook dit landschap werd nu als Nederlandsch grondgebied beschouwd, en onder het bestuur van den voormaligen Maleischen Radja als
inlandsch Regent en van een officier als hoogste civiele autoriteit geplaatst. Ons gezag werd noordwaarts ook tot het Battasche distrikt Mandaheling uitgebreid, en de posthouder te Tapanoeli kreeg last met de ons tot nog toe schier geheel vreemde bevolking der noordelijke binnenlanden verdragen te sluiten, ten einde haar aan den invloed der Padries te onttrekken, mits de Batta's beloofden, zich voortaan van het verslinden van menschenvleesch te zullen onthouden. Inmiddels werden ook de L Kota's, deels ten gevolge van onderhandelingen met den Kommandant der Padangsche bovenlanden, deels gewapenderhand, tot onderwerping gebragt. Den 16den October werd Paja-komba, de hoofdplaats der L Kota's, bezet. Hierop volgde de onderwerping van Alaban, terwijl den 24sten October door het stormenderhand veroveren der versterkte linie van Gadoë 1 de laatste slag aan de Padries werd toegebragt. Na aldus van alle kanten te hebben doorgetast, beschouwde de Resident den oorlog met de Padries als geeindigd. Al de door hen bezeten landen hadden zich aan het Gouvernement onderworpen, overal werd aan den aanleg van communicatie-wegen en forten gearbeid, en in December 1832 vertrok de Kapitein de Quay naar Batavia, om den Gouverneur-Generaal van den gunstigen staat der zaken te onderrigten, en bevelen te vragen voor de organisatie der nieuw veroverde gewesten. Weinig vermoedde men toen het vuur, dat onder den bodem woelde, en welhaast in lichte laaije zou
uitbreken. Men meende genoeg gedaan

{==41==} {>>pagina-aanduiding<<}
te hebben met het land door te rennen, hier en daar een post te vestigen, eenige hoofden aan te stellen en door den eed van trouw aan ons te verbinden; maar zag niet in, dat bij den dwangarbeid aan de bevolking in het maken van wegen en forten opgelegd, en met de verpligte levering der materialen verbonden, bij de hatelijkheden der met de bajonet voortgeplante opiumpacht, bij het verregaande gebrek aan krijgstucht, dat in onze gelederen heerschte, en bij de gruwzame mishandelingen, die zich onze troepen jegens den vrijheidlievenden Sumatraan veroorloofden, de uitbreiding onzer slechts geringe magt over zulk een uitgestrekt gebied, en de daaruit voortvloeijende versnippering onzer krachten, een sterke prikkel voor de vertrapte bevolking moest zijn, om eene nieuwe poging te wagen, ten einde zich aan ons gehaat gezag te onttrekken. Nu zag men bevestigd, wat reeds schier eene eeuw te voren een bekwaam dienaar der O.I. Compagnie (van Basel) had vooruitgezien, ‘dat men met 300 à 400 geoefende krijgslieden het geheele land in de uiterste verslagenheid zou kunnen brengen, en hunne verschijning de bevolking alom uit schrik en vrees tot onderwerping zou nopen; maar dat niet zoodra de krijgsmagt zou verwijderd zijn, of zij zoude zich het juk weder van de schouders werpen 1.’ Het was dus aan de bezetting van meer terrein, dan onze krachten gedoogden, het verzuim van behoorlijke vestiging, de miskenning der inlanders, en de verregaande mishandelingen, die onze soldaten zich jegens hen veroorloofden, dat wij den algemeenen opstand moeten wijten, die nu weldra uitbrak, zich zelfs tot de eerst door ons bezette distrikten uitbreidde, en, wat het ergst was en het meest voor de verkeerdheid onzer maatregelen bewees, onze oude bondgenooten, de Maleijers, om wier wille wij den strijd met de Padries hadden aangevangen, in dezelfde gelederen met deze hunne eigene en onze vijanden zag
strijden.
Het moet belangrijk zijn uit den mond onzer vijanden zelven te vernemen, wat de oorzaak was van den algemeenen opstand, die nu het hart aller Nederlandsche autoritei-
{==42==} {>>pagina-aanduiding<<}
ten eensklaps met de grootste vrees en ontzetting vervulde. Ziehier wat Toewankoe Imam, het Opperhoofd van Bondjol, daarover zegt 1; wij zullen er bijzonderheden uit leeren, die onze officiële rapporten niet vermelden. Reeds dadelijk bij de bezetting van Bondjol hadden, zegt hij, onze troepen geweigerd de woningen te betrekken, door de inwoners voor hen gereed gemaakt, en de moskee en woningen der priesters tot hunne kasernes ingerigt, terwijl zij zich de aan de bevolking toebehoorende vruchten, hun vee en de visschen uit de vijvers zonder eenige betaling met geweld toeëigenden. Wij laten thans zijne eigene woorden over de naaste aanleiding van den opstand volgen:
‘De Hollandsche troepen hielden steeds hun verblijf in de moskee te Bondjol en in de huizen der ingezetenen, met verdrijving van de bewoners, terwijl zij honden en allerlei vuil daarin bragten, en naar willekeur gebruik maakten van de vruchten en het vee der ingezetenen, ja zelfs de bewoners allerlei werkzaamheden en zware leverancies aan rijst en padi, zonder eenige betaling, oplegden en hen dagelijks straften.
Bij zekere gelegenheid werden eenige gouvernementsgoederen van Si-Pisang 2 naar Bondjol gebragt, om vandaar naar Loeboe-sikaping vervoerd te worden. Twintig man van Alahan-pandjang moesten deze goederen, onder escorte van een sergeant en twaalf man, dragen; toen zij halverwege op eene plaats, genaamd Soengi-salasa, gekomen waren, verzochten zij zoo lang te mogen rusten, dat zij hunnen honger konden stillen en hun daggebed doen, hetwelk men hun niet wilde toestaan. Toen echter één van de twintig dragers, genaamd Dara Salam, in weêrwil van deze weigering, aan zijn verlangen wilde voldoen, loste onmiddellijk een der soldaten zijn geweer op hem en trof hem op de borst, zoodat hij dood bleef liggen, terwijl men de anderen met den rotting voortjoeg. Alzoo liepen zij

{==43==} {>>pagina-aanduiding<<}
met grooten angst een dag lang, en nadat die goederen te Loeboe-sikaping gebragt en in den tempel aldaar geborgen waren, keerden zij naar Alahan-Pandjang terug.
Bij hunne terugkomst was de Kommandant naar Pisang vertrokken, en hoewel een iegelijk naar zijn verblijf terugkeerde, bleef deze gelegenheid niet onopgemerkt.
De strenge en willekeurige handelingen der troepen veroorzaakten een algemeen gemor in Alahan-pandjang en bragten de bewoners tot eene algemeene vergadering in Tandike, alwaar al die willekeurigheden en grove onbillijkheden werden voorgebragt, welke te erger waren, daar zij zich met wederzijdsche beloften met het Gouvernement hadden verzoend. Deze overeenkomsten waren niet alleen in den wind geslagen, maar, in stede van een vreedzaam en rustig bestuur, dat zij van het Gouvernement hadden verwacht, hadden zij onderdrukking en mishandeling erlangd. Dit alles had ten gevolge, dat zij vastelijk besloten zich daartegen te verzetten, en liever te sterven, dan zulks langer te dulden. Onmiddellijk werden er brieven naar al de landschappen gezonden, en onderling kwam men overeen, om op den 3den der maand Radjab (Jan. 1833), elk in den zijnen, een algemeenen opstand te verwekken en de soldaten het leven te benemen.’
Het tijdstip, voor het uitbreken van den opstand bestemd, trof juist zamen met eene militaire beweging van den Militairen Kommandant in de bovenlanden, Luitenant-Kolonel Krieger, naar Pisang, eene plaats tusschen Bondjol en fort de Kock, werwaarts hij ook den Kommandant van Bondjol met een detachement had opgeroepen, zoodat die juist van zijn post was op den dag, waarop de opstand losbarstte. De aanleiding tot deze beweging was gelegen in een moord, in de nabijheid van Pisang aan twee jagers van zijn bataillon gepleegd. Bij zijne komst aldaar had de bevolking uit vrees voor de troepen de vlugt genomen, zoodat niets kon worden uitgerigt. Den 11den Januarij keert de Luitenant Wautier, Kommandant van Bondjol, met zijn detachement derwaarts terug, en den volgenden dag krijgt de Luit.-Kolonel Krieger berigt, dat daags te voren te Bondjol een oproer was uitgebroken; dat de geheele daar nog voorhanden bezetting,

{==44==} {>>pagina-aanduiding<<}
zelfs de zieken in het hospitaal niet uitgezonderd, was van kant gemaakt; dat de Luitenant Wautier, onderweg aangerand, met zijn geheele detachement hetzelfde lot had ondergaan, en dat zijne eigene veiligheid bedreigd werd. Te zwak om de orde op Bondjol te herstellen, besloot hij tot een haastigen terugtogt, maar vond de brug over de Massang reeds vernield. Hij besloot thans op Koriri te trekken; maar van alle kanten door vijanden omsingeld, kon hij zich slechts door een wanhopigen strijd van 10 uren den doortogt banen, waarbij van de 130 man, die hem verzelden, 16 het leven lieten en 51 gewond werden, terwijl de paarden, bagaadje en ammunitie geheel in 's vijands handen vielen. Onderscheidene kleinere posten werden vervolgens afgeloopen, en de luitenant van Bevervoorden met 14 Madurezen bij Alahan-mati omgebragt 1. Al onze veroveringen tusschen fort de Kock en Loeboe-sikaping waren dus in één oogenblik weder verloren, en het niet onaanzienlijk materieël, dat de vijand in handen kreeg, kon hij thans tegen ons zelven keeren.
Op het vernemen dezer noodlottige tijdingen, snelde de Resident, vergezeld van Sentot en zijnen vertrouweling Toewankoe Nan Tjerdik, naar het Agamsche, vol vrees dat de opstand ook derwaarts zou overslaan. Het hart van wantrouwen vervuld, zag hij in schier elk hoofd een verrader, en durfde zich op niemand verlaten. In fort de Kock werd eene groote vergadering van hoofden gehouden, om den eed van trouw aan het Gouvernement te hernieuwen; maar het vertrouwen was daarmede niet hersteld. Onze magt werd nu weder uit de IV Kota's, de XII Kota's en zelfs uit het fort Koriri teruggetrokken, en binnen de oude grenzen geconcentreerd, en de voorposten daarbuiten alleen door het Javaansche legioen van Sentot bezet, dewijl men meende, dat de Javanen minder dan de Hollandsche soldaten bij de inboorlingen gehaat waren. Het stuiten van den voortgang des oproers werd door den Resident in zijne rapporten vooral aan de goede diensten van Nan Tjerdik en Sentot geweten, en echter duurde het niet lang, of de laatste werd door hem

{==45==} {>>pagina-aanduiding<<}
als deelgenoot beschouwd van het komplot der Maleische en Padriesche hoofden, waarbij die Javaan zich niets minder zou hebben voorgesteld, dan om ons geheel te verdrijven, en zich met toestemming der hoofden als vorst der binnenlanden te doen uitroepen. Onder voorwendsel eener zending naar Batavia, om nieuwe troepen voor zijn legioen aan te werven, werd hij gevangen naar Java gebragt.
Terwijl nu de Resident zich naar Ajer-bangies begaf, om den staat van zaken in de noordelijke provinciën op te nemen, werd het bevel in de bovenlanden aan den Majoor de Quay opgedragen, die de afvallige distrikten van Agam weder in onderwerping bragt en eenige punten in de IV Kota's op nieuw bezette. Ook hier werd eene nieuwe zamenzwering ontdekt, waarvoor men echter geene bewijzen had kunnen in handen krijgen; doch men meende niettemin zeker genoeg van zijne zaak te zijn, om tot de opvatting der verraders te kunnen overgaan. Toewankoe Alam, in wien vroeger de Resident veel vertrouwen gesteld had, werd in de gevangenis geworpen, waar men hem des anderen daags dood vond; het hoofd werd hem afgeslagen en op een paal gestoken. De Regent van Tanah-datar, díe nog de Menangkabausche vorstenlinie van Pagar-oedjong vertegenwoordigde, en den voorvaderlijken titel van jang di pertoewan voerde, werd opgeligt, te Padang in een cachot geworpen, en vandaar zonder verder verhoor naar Batavia opgezonden. Eindelijk meende de Resident te bespeuren, dat, sedert het vertrek van Sentot, ook Nan Tjerdik ongerust was en van zijne zinnen beroofd scheen, - reden genoeg om ook hem te arresteren en als gevangene naar Batavia te vervoeren. Het onderzoek, aldaar, ten opzigte dezer staatsgevangenen in het werk gesteld, heeft maar al te zeer waarschijnlijk gemaakt, dat zij de slagtoffers zijn geweest van ongegronde verdenking. Sentot werd al spoedig door den Gouverneur-Generaal op vrije voeten gesteld; het plan, hem toegedacht, scheen al te ongerijmd; hij was veel te schrander, dan dat het hem zou ontgaan zijn, dat hij zich nimmer zonder den steun van ons gezag onder de Sumatranen zou hebben kunnen staande houden. Intusschen was met zijne invrijheidstelling het vertrouwen niet hersteld; men durfde van zijne

{==46==} {>>pagina-aanduiding<<}
diensten niet meer gebruik maken, en zond hem later in eene soort van ballingschap naar Benkoelen. Wat Tjerdik en den Regent van Pagar-oedjong betreft, de Gouverneur-Generaal gaf last hen met een zeker traktement op vrije voeten te stellen, maar hield hen te Batavia. Jaren later wenschte het Gouvernement hen zelfs naar Padang terug te zenden; doch men was daar, niet geheel ten onregte, beducht voor de terugkomst dier zoo diep vernederde hoofden. Men moest dus blijven volhouden, dat zij zich in 1833 dubbelzinnig gedragen hadden, ofschoon er later nimmer het geringste te hunnen laste gevonden is.
Tijdens den vroegeren voorspoed der wapenen van den Kolonel Elout, had de Gouverneur-Generaal van den Bosch het voornemen opgevat, om zelf naar Sumatra te gaan en dat land in oogenschouw te nemen. Hij stelde zich niets minder voor, dan meester te worden van het produktief vermogen van dat eiland, en daarvan een tweede Java te maken, niet minder voordeelig voor het moederland, dan die voordeeligste kolonie van den aardbodem. Maar het plan moest nu worden uitgesteld, en de Generaal Riesz, aan wien thans het oppergezag ter Westkust werd opgedragen, werd met eene aanzienlijke magt derwaarts gezonden, om het verloren terrein te heroveren, en de zaken op zulken voet te herstellen, dat de Gouverneur-Generaal bij zijne overkomst alles zou bevredigd vinden. De expeditie vertrok in Junij 1833, en de daardoor aangebragte versterking bragt onze magt op Sumatra op nagenoeg 3000 man.
Intusschen was de staat van zaken op Sumatra verre van verbeterd en had zich de opstand verder uitgebreid. Overal werden onze troepen aangevallen en de communicatiën waren allerwege gestremd. Boea geraakte in opstand en werd door geheel Agam gevolgd. De Luitenant Tamson, met een detachement van 30 man uit fort de Kock gezonden, werd bij Goegoer-sigandong met al de zijnen afgemaakt. Kapitein Veltman, die bij Goenong geposteerd stond, om de communicatie met de benedenlanden te bewaren, rukte op naar die plaats, maar vond het onmogelijk eenige hulp toe te brengen aan de benarde bezetting, die zich nog verdedigde te midden der vlammen, die het fort verteerden. Om niet zelf af-
{==47==} {>>pagina-aanduiding<<}
gesneden te worden en de communicatie met de benedenlanden open te houden, zag hij zich tot een haastigen terugtogt naar Goenong genoodzaakt. Nu vernam men dat de forten de Kock en Koriri geheel afgesneden en in den uitersten nood waren. De Resident besloot fort de Kock te gaan ontzetten en te zien wat van Goegoer-sigandong geworden was. Den 28sten Mei met 500 man en twee stukken geschut van Goenong oprukkende, vond hij de wegen alom versperd, de bruggen verbrand. Het fort leverde een allerakeligst gezigt op; de gebouwen waren allen vernield, onder de asch en in de gracht vond men de lijken der verslagenen. Deze post werd nu op nieuw bezet, en zooveel mogelijk, met behulp der op requisitie gestelde bevolking, in staat van verdediging gebragt. Met 1500 nog getrouwe Maleijers versterkt, rukte nu de Resident op tot ontzet van fort de Kock. Na de vijandelijke liniën te Soengi-poa en Bonoampo geforceerd te hebben, kwam hij den 29sten aldaar aan en vond het fort nog in wezen. Koriri, dat in grooten nood verkeerde, werd daarop van levensmiddelen voorzien, waarna de Resident zich naar fort van der Capellen begaf, om de communicatie met fort de Kock vandaar over Tandjong-alam te herstellen. Hier kwamen hem nieuwe rampen ter ooren. Een detachement uit de XII
Kota's (boven) was met verlies van 13 man en alle bagaadje naar het strand gevlugt, het fort Biro was geheel verlaten en verwoest. Ook vond hij de bevolking overal vijandig, van alle kanten werd op de onzen losgebrand, bij Baso en Tjandong moest de vijand met geweld worden uiteengedreven, en naauwelijks was de gemeenschap weder open, of men had reden een nieuwen aanval op Goegoer en fort de Kock te duchten. In deze kritieke omstandigheden kwam de blijde tijding, dat een gedeelte der expeditie, onder den Generaal Riesz, den 18den Junij te Padang was aangekomen.
De eerste vijandelijkheden na de aankomst der versterking werden tegen de IV Kota's gerigt. De Majoor de Quay verbrandde er verscheiden dorpen; aan Toewankoe Paït, van verraad beschuldigd, werd het hoofd afgeslagen. Hierop werd weder een officier als civiel gezaghebber over het aldus bevredigd landschap aangesteld.

{==48==} {>>pagina-aanduiding<<}

Vervolgens werden de wapenen tegen Agam gekeerd. Het gold het sterke en uitgestrekte Kamang, dat den 9den Julij door vier kolonnes van verschillende zijden zou worden aangetast. Ik zal niet uitweiden over den noodlottigen uitslag dezer onderneming, die ons aan dooden en zwaar gewonden 100 man kostte, waaronder drie officieren. Het is waar, dat wij ten laatste Kamang binnenrukten en de bevolking van alle zijden de vlugt nam. Maar de Maleijers beschouwden zich niet als verslagen. Bij hen is de vlugt geene schande; zij verlaten het terrein, wanneer zij niet meer met voordeel strijden kunnen; hunnen vijand afbreuk te doen, is hun eenig doel; en zoo hun daartoe de gelegenheid ontbreekt, ontruimen zij het slagveld, al is hun verlies nog zoo onbeduidend. Men vervolgde nu den vijand met kleine kolonnes, strafte overal de afvallige kampongs met vuur en zwaard, en wreekte het verbranden van het fort te Goegoer-sigandong, door onderscheiden hoofden der IV en VI Kota's, die men door list had weten in handen te krijgen, één voor één buiten dat fort te brengen en daar het hoofd te doen afslaan. Na de gevechten bij Kamang, kon, wegens de groote hoeveelheid zieken, in het Agamsche niets verder ondernomen worden. De Majoor Eilers was inmiddels over zee naar het Noorden getogen, om het bevel over Mandaheling en Rau te aanvaarden, met welke gewesten, zoolang Bondjol weêrspannig bleef, de communicatie over land nog altijd was gestremd.
Ik heb niet alles gezegd, om het ellendige van den staat van zaken af te schilderen, waarin de verkeerde maatregelen onzer beambten ons gezag op Sumatra's Westkust gebragt hadden. Terwijl wij tot handhaving van onzen invloed in de bovenlanden moordden en plunderden, kwam te Padang het berigt dat de Heer Knoerle, hoofd des bestuurs te Benkoelen, vermoord was geworden 1. Gelijksoortige oorzaken hadden daar tot gelijksoortige uitkomsten geleid. Te ver uitgestrekte bemoeijenis, onvoorzigtig doorgezette plannen, miskenning van den aard der bevolking, trotsche en willekeurige behandeling der vrijheidlievende Sumatranen, hadden

{==49==} {>>pagina-aanduiding<<}
hem de ramp berokkend, die het eerste was wat de Gouverneur-Generaal van den Bosch vernam, toen het fregat Amphitrite, waarmede hij Java verlaten had, om vóór zijn vertrek naar Europa den staat van Sumatra op te nemen, den 15den Augustus 1833 voor Benkoelen het anker wierp. De Gouverneur-Generaal, die thans den titel van Kommissaris-Generaal had aangenomen, liet den Heer Francis te Benkoelen achter, om er de zaken te herstellen en het gebeurde te onderzoeken. Ik wil slechts een der talrijke stalen van willekeur mededeelen, door dit onderzoek aan het licht gebragt. De zoon van het hoofd van Lamon, niet spoedig voldaan hebbende aan den last om een buffel te leveren, werd met de handen op den rug naar Benkoelen gevoerd en daar in de gevangenis geworpen, terwijl zijne woning werd afgebrand. Door de ferme houding der bezetting van het fort, gepaard met de belofte tot wederinvoering der oude gebruiken, werd weldra de rust te Benkoelen hersteld; doch men had eene nieuwe les ontvangen, die, helaas! niet veel beter uitwerking zou hebben, dan zoo vele die waren voorafgegaan.
De Kommissaris-Generaal vond zich zeer teleurgesteld, dat het herstel der zaken op Sumatra niet verder gevorderd was. Den 23sten Augustus 1833 te Padang aangekomen, gaf hij dadelijk bevel om Bondjol aan te tasten, van welk plan de verklaringen van den Resident en den Generaal Riesz, dat de vermoeijenissen, door de troepen geleden, nog eenig uitstel vorderden, hem niet konden afbrengen. De Majoor Eilers zou uit het Rausche mede ageren. Drie andere kolonnes, onder de bevelen van den Generaal Riesz, den Resident en den Majoor de Quay, zouden zich uit verschillende punten den 16den September om Bondjol vereenigen. De vijand verdedigde van alle kanten de door natuur en kunst verwonderlijk versterkte toegangen met groote dapperheid; ongeloofelijk waren de vermoeijenissen en ontberingen door de troepen geleden; de hinderpalen vermenigvuldigden zich met elke schrede, en weldra bleek het onmogelijk het oogmerk te bereiken en werden de verschillende kolonnes óf tot stilstaan gebragt, óf tot den terugtogt genoodzaakt. Onoverkomelijke zwarigheden boden inzonder-
{==50==} {>>pagina-aanduiding<<}
heid de versterkingen van Matoea. Men besloot die den 27sten September op nieuw aan te vallen; de Kommissaris-Generaal zou in persoon dien aanval besturen. Men behaalde wel aanvankelijk eenig voordeel, maar de hardnekkige verdediging en allerlei verontrustende tijdingen maakten de positie onzer troepen welhaast zoo hagchelijk, dat den 1sten October, na een verlies van 60 man, tot den terugtogt besloten moest worden. De Majoor Eilers was aanvankelijk gelukkiger geweest. Hij alleen was, ofschoon een weinig later dan de bestemde tijd, te Bondjol aangekomen; maar toen hij van de andere kolonnes niets bespeurde, dwongen teleurstelling en gebrek ook hem tot den terugtogt. Op dien aftogt had de Majoor met duizende moeijelijkheden te kampen: desertie der inlandsche hulpbenden, telkens herhaalde aanvallen van den vijand, gebrek aan al het noodige. In het
laatst van November zag zich de Majoor, na zich in en om het fort Amerongen wanhopig te hebben verdedigd, genoodzaakt Rau geheel te ontruimen en op Mandaheling terug te trekken, in welk landschap nu het fort Seningo werd opgeworpen. De tegenspoeden, die wij van alle kanten ondergaan hadden, waren dubbel verderfelijk door den indruk, dien zij op de bevolking maakten. De moed onzer vijanden wies, en zij, die tot nog toe van onze tusschenkomst bescherming, voldoening hunner wraakzucht of gunsten gehoopt hadden, werden meer en meer van onze onmagt overtuigd. Bitter teleurgesteld, zag de Kommissaris-Generaal geheel af van het voornemen, om de bovenlanden in oogenschouw te nemen. In October reeds keerde hij naar Padang, vandaar naar Batavia en kort daarna naar Europa terug. Echter liet de Kommissaris-Generaal, nog altijd niet genezen van zijne groote plannen op dit gewest, instructiën na, die de voortzetting van den oorlog en de verwezenlijking der uitbreidingsplannen aan het nieuwe gezag ten pligt stelden, en den grondslag uitmaakten, waarop van nu af verder werd voortgebouwd. Als Kommissarissen tot regeling der zaken werden de Generaal Riesz en de Raad van Indië van Sevenhoven achtergelaten, die, bij Publicatie van 25 October, de goede bedoelingen der regering luide aan de bevolking verkondigden, welke echter weinig blijken gaf van daarin vertrou-
{==51==} {>>pagina-aanduiding<<}
wen te stellen. Maar hoe weinig het bezoek van den Opperlandvoogd op Sumatra ook had uitgewerkt, toch wist men er later eene goede zijde aan te vinden. ‘Het kortstondig aanwezen van den Kommissaris-Generaal van den Bosch op Sumatra,’ zegt de Heer Michiels, ‘had het voordeel eene bepaalde rigting te geven aan het ontwerp van uitbreiding, daarvan de grenzen te doen afbakenen, en administrative regelingen tot stand te brengen, waarvan de invloed zich al spoedig deed kennen door eene aanzienlijke vermeerdering van 's lands inkomsten.’ Men ziet, de instructiën van den
Kommissaris-Generaal hadden de huid verdeeld van den beer, die nog moest gevangen worden; en wat die vermeerdering van 's lands inkomsten betreft, zal ik niet ontkennen dat, met de vervolgens verkregen uitbreiding, de opbrengst der pachten en belastingen werkelijk toenam, doch zij heeft niet kunnen verhinderen, dat nog altijd, zelfs tot op den huidigen dag, de baten van Sumatra ontoereikend zijn om de lasten te dekken.
Inmiddels had de Kommissaris-Generaal vóór zijn vertrek den Resident Elout op zijn verzoek ontslagen, en den Heer Francis tot zijn opvolger in het civiel gezag benoemd, terwijl het militair kommando aan den Luitenant-Kolonel Bauer werd opgedragen. Toen laatstgemelde den 6den Februarij 1834 te Padang aankwam, was de toestand des lands nog niets verbeterd, en zelfs was men tot in Tanah-datar tot militaire demonstratiën overgegaan, om den vijandigen geest der bevolking te onderdrukken. De bijzondere instructiën, die de Luitenant-Kolonel van den Kommissaris-Generaal ontvangen had, luidden: om de XII Kota's en Matoea ten onder te brengen en dan op Bondjol te rukken, voorts om het geheele eiland noordwaarts tot Singkel, oostwaarts tot Siak te onderwerpen, en zuidwaarts de XIII Kota's te bezetten en zich in de rigting van Indragiri naar de Oostkust uit te breiden. Kort daarna kwam ook de Heer Francis op Sumatra, dat alsnu door de Kommissarissen Riesz en van Sevenhoven verlaten werd.
De eerste verrigting van den Luitenant-Kolonel Bauer bestond in eene militaire expeditie tegen Lintau en Boea, waar in April 1834 onlusten waren uitgebarsten. Miskenning der

{==52==} {>>pagina-aanduiding<<}
regten van den ons tot dusverre bevrienden Toewankoe van Boea had ons dezen nieuwen vijand op den hals gehaald. De verdrijving der bevolking en het platbranden eeniger dorpen in Mei herstelde daar, zoo het heette, de rust. De Toewankoe nam de wijk naar Siak.
Inmiddels moest, volgens den achtergelaten last van den Kommissaris-Generaal, een nieuw bataillon van Batavia tot versterking naar Sumatra gezonden worden. De Kommandant van het leger, Generaal de Stuers, toonde zich echter daartoe volstrekt ongeneigd, dewijl de staat der krijgsmagt vooreerst niet gedoogde meerdere troepen voor Sumatra beschikbaar te stellen, en hij de meest mogelijke gematigdheid en vreedzame pogingen tot onderhandeling, gelijk vroeger, zoo ook nu, als de heilzaamste politiek op Sumatra bleef beschouwen. De Kommissaris van Sevenhoven en de Resident Francis, deelden geheel deze vreedzame inzigten, en zelfs werd door den Gouverneur-Generaal ad interim, den 2den Mei 1834, een besluit genomen, dat den Luitenant-Kolonel met de onmogelijkheid bekend maakte om hem vooreerst versterking te zenden, en hem in het botvieren aan zijne zucht, om de miskenning van ons gezag door de wapenen te wreken, door het voorschrift belemmerde, om tot geene offensive maatregelen over te gaan vóórdat al de daartoe gevorderde middelen aanwezig waren, de troepen behoorlijk geoefend, de wegen en transport-inrigtingen, die voor den geregelden toevoer der benoodigdheden naar binnen 's lands strekken moesten, voltooid, en de bevrediging der Padangsche bovenlanden door onderhandelingen ten einde toe zou beproefd zijn. Doch de impulsie door de geheime instructiën van den Heer van den Bosch aan den Luitenant-Kolonel Bauer gegeven, waarbij de verovering van Sumatra als een schoon veld voor zijne werkzaamheid werd voorgesteld, en als eene onderneming, waarvan het welgelukken van zijn beleid en moed zou afhangen, behield de overhand over alle protestatiën, en deed hem zelfs de bedoelingen van den Gouverneur-Generaal ad interim voorbijzien. Er kwam eene tijding van nieuwe vijandelijkheden uit het Noorden; de aanval op Matoea moest, heette het, tot diversie dienen, en weldra werd weder aan het geweld der wapenen de bevrediging des lands
toever-
{==53==} {>>pagina-aanduiding<<}
trouwd. De Padries, gerust op de vredelievende verzekeringen van den Resident, waren op geenen aanval voorbereid, en Matoea, waarvoor men vroeger zoo bloedig het hoofd had gestooten, werd den 14den Junij bij verrassing en schier zonder tegenstand bezet. Nu werden op nieuw de gunstigste rapporten gemaakt, ofschoon bij de nadering der Massang-rivier de moeijelijkheden zich weder vermenigvuldigden. Intusschen werd den Luitenant-Kolonel Bauer de overtreding der ontvangen meer vredelievende voorschriften zeer euvel afgenomen, zoodat hij zelfs te midden zijner krijgsondernemingen een rekest om verlof indiende, blijkbaar om zich te redden uit de verwikkelingen, waarin zijne onvoorzigtigheid hem gestort had. De Gouverneur-Generaal ad interim besloot dit verzoek in advies te houden: ‘als zijnde het ongepast, dat een officier, met eene zending van vertrouwen en met het besturen van belangrijke militaire operatiën belast, te midden daarvan een verzoek doet van dezen aard, zonder daartoe door ernstige ziekte genoopt te zijn.’ De Luitenant-Kolonel, tot blijven verpligt, schikte zich gebrekkig naar de vredelievende voorschriften, welke hem bij voortduring gegeven werden, en hield, zonder iets van belang te ondernemen, de bevolking juist genoeg in onrust, om de pogingen van den Resident krachteloos te maken. Inzonderheid werd in Mandaheling en Rau met Toewankoe Tamboesei aanhoudend een kleine oorlog gevoerd, die tot geene beslissende uitkomsten leidde. Men ging voort in de onderworpen distrikten de bevolking op nieuw te indisponeren, door het opleggen der den Sumatraan zoo gehate corvée's aan wegen en bruggen. Onder deze omstandigheden kon de bevrediging geene schrede vorderen. In Maart 1835 was de Generaal de Stuers door ziekte genoodzaakt, het kommando over het Indisch leger neder te leggen en naar Europa terug te keeren. De man, wiens inzigten tot nog toe het meest ten dam hadden gestrekt tegen de krijgszuchtige plannen
van den Luitenant-Kolonel Bauer, was alzoo van het tooneel verwijderd, en die officier zag zich weldra in het bezit van meerdere vrijheid, om naar eigen goedvinden te handelen.
Er waren thans twee jaren sedert onze verdrijving uit

{==54==} {>>pagina-aanduiding<<}
Bondjol verloopen, en onze inzigten tegen die plaats waren nog even ver van de uitvoering verwijderd. Na de pogingen, door den Kommissaris-Generaal zelven aangewend, hadden zich alle verrigtingen bepaald tot het herwinnen en straffen van later dan Bondjol afgevallen gewesten. Er was veel te veel gedaan, om eene vreedzame regeling der zaken van Sumatra mogelijk te maken, en veel te weinig, om door kracht van wapenen eene volledige onderwerping tot stand te brengen. Bij de moeijelijkheden, waarin men zich reeds gewikkeld zag, had eene nieuwe mislukte poging van den Hoofd-ambtenaar te Tapanoeli, om in Mei 1834 Baroes te bezetten, ons ook de vijandschap der Atjinezen op nieuw op den hals gehaald, terwijl het aan voldoende beschikbare magt ontbrak, om hen behoorlijk in ontzag te houden.
In de lente van 1835 werden eindelijk de operatiën tegen Bondjol hervat. Ik zal, aleer ik verder ga, de plaats wat nader doen kennen, welker roemrijke verdediging en eindelijke val thans in ons verhaal aan de orde zijn 1.
Bondjol was de hoofdplaats der ongeveer drie palen lange en een paal breede vallei van Alahan-pandjang, die, ter wederzijde door hoog en boschrijk gebergte ingesloten, van het noorden naar het zuiden door de schoone en vischrijke rivier van Alahan-pandjang, welke zich later met de bij Tikoe in zee vallende Massang vereenigt, doorsneden en in twee gelijke vlakten verdeeld wordt. De vallei heeft overvloed van hoornvee, is bedekt met de schoonste rijstvelden, en vertoont, zoowel in de vlakte als op de vooruitspringende bergtongen, in talrijke kampongs de sporen van sterke bevolking. In het zuiden der vlakte aan den linkeroever der rivier lag de hoofdplaats Bondjol, thans in het Nederlandsch fort Kota Generaal Cochius herschapen. Zij was geene stad met muren, door kunstmatige vestingwerken omgeven, met straten doorsneden en met talrijke bewoners; zij was niets meer dan eene gewone Indische kampong, bestaande uit eene hoeveelheid van hout en bamboe gebouwde huizen, zonder

{==55==} {>>pagina-aanduiding<<}
orde verspreid, en door bevallige, soms tot 60 voet hooge bamboestruiken en statige palmboomen beschaduwd. Aan de westzijde stond, op een zeer schilderachtig punt, hoedanige de Sumatraan even goed voor zijne tempels weet te kiezen, als de Christen-monnikken voor hunne kloosters, eene prachtige moskee, uit het schoonste hout opgetrokken, en waarvan het dak met bloemfiguren, uit eene compositie van tin en lood vervaardigd, was versierd, die, door de zon beschenen, een schitterenden glans gaven. Daarnevens waren onderscheidene van helder water voorziene vijvers, waarin de priesters hunne voeten zuiverden, alvorens de moskee te betreden. Een andere, geheel op dezelfde wijze gebouwde tempel, verhief zich uit het midden der kampong ten hemel. Ten oosten leunde Bondjol tegen eene reeks van aaneengeschakelde, steile bergjes, door vier bentings of schansen verdedigd, die de plaats van die zijde geheel ongenaakbaar maakten. Diezelfde bergwand, zich ter wederzijde ombuigende, hield de kampong als het ware in de armen gekneld en weerde ook van de noord- en zuidzijde elken aanval af. Aan de westzijde was de plaats door een digtbegroeiden wal gedekt. Op het geweldig geschudde terrein, dat haar van alle kanten omgeeft, waren de verheven punten tusschen de met beken doorslingerde ravijnen op verschillende plaatsen versterkt. Dit was dan die voor ons zoo geduchte plaats, welker verovering men als de noodwendige voorwaarde beschouwde van het vreedzaam bezit der landen tusschen Agam en Mandaheling, ja van het geheele uitgestrekte Sumatra!
In April 1835 werden de troepen naar de Massang in beweging gesteld. De bevelhebbers in de noordelijke distrikten waren van het plan onderrigt, ten einde zoo goed mogelijk behulpzaam te zijn, en, gelijk bij vroegere plannen, als de omstandigheden dit gedoogden, te gelijker tijd tegen Bondjol op te rukken. De Massang werd gelukkig overgetrokken, en den 11den Junij werd het beleg voor Bondjol geslagen, maar, in weêrwil van aanhoudende gevechten, het gansche jaar door voortgezet, scheen men zijn doel geene schrede nader te komen. Het groot verlies aan manschappen, dat in 1835, alleen aan reguliere troepen, 435 man,

{==56==} {>>pagina-aanduiding<<}
zoo gesneuvelden als zieken, waaronder 20 officieren, bedroeg, deed tot het zenden eener aanzienlijke versterking van Java besluiten, zoodat de gezamenlijke magt in 1836 weder op 5000 man was gebragt. Een officier der genie en twee staf-officieren werden gezonden om den stand der zaken op te nemen. Inmiddels hadden de troepen, uit het noorden opgerukt, Rau en Loender weder tot onderwerping gebragt, zoodat bij den aanvang van 1836 de oorlog in de valleijen van Bondjol en Loeboe-sikaping geconcentreerd was.
Het is niet doenlijk in ons bestek zelfs maar de gewigtigste bijzonderheden van het eindelooze beleg aan te voeren. Bij voortduring werd door de Padries met wanhopenden moed gestreden; de ziekten, die onze gelederen verwoestten, waren hun geduchtste bondgenoot. De Overste Bauer moest weldra op nieuw duizend man versterking vragen. De Sumanappers, in het vorige jaar gezonden, waren schier alle bezweken, en met de Europeaansche soldaten was het weinig beter gesteld. Slechts één officier had het gansche jaar door onder de wapenen kunnen blijven; de herstelden konden niet lang dienen zonder weder in te storten, en eindelijk moest de Kommandant zelf door een anderen hoofd-officier vervangen worden. In Mei 1836 was hij door den Generaal Cleerens opgevolgd, die tevens de gevraagde versterking van 1000 man had aangebragt. De Overste Bauer keerde naar Java terug, waar hij korten tijd daarna aan de gevolgen der doorgestane vermoeijenissen overleed.
De aanzienlijke versterking, door den Generaal Cleerens aangebragt, deed den moed der Padries niet zinken. Toewankoe Iman werd van alle kanten aangemoedigd om zich staande te houden, en met volk en kruid en lood ondersteund. Daarentegen herstelde zij in onze gelederen den moed en het vertrouwen niet. Men scheen meer voor Bondjol te blijven liggen, wegens de onmogelijkheid om terug te trekken, dan in de hoop van er immer binnen te komen. Eerst in December 1836 waren de toebereidselen tot een algemeenen aanval gereed. De poging mislukte volkomen en stelde 130 man buiten gevecht. Nu werd uit nood eene defensive houding aangenomen en de troepen in bentings, rondom Bondjol opgeworpen, gelegerd. Men had bijna de vraag

{==57==} {>>pagina-aanduiding<<}
kunnen doen, wie de belegeraars, wie de belegerden waren. Toen men deze noodlottige tijdingen te Batavia ontving, werd de Kommandant van het Indisch leger, Generaal Cochius, als Kommissaris van het Gouvernement naar Sumatra gezonden. Den 12den April 1837 kwam hij voor Bondjol. Na toebereidselen gemaakt te hebben, om de plaats beter te naderen, eenige punten bezet en de communicatiën der Bondjollers daardoor afgesneden te hebben, deed hij in Julij het kommando der troepen op den Luitenant-Kolonel Michiels overgaan, die daartoe op nieuw van Java was afgezonden, terwijl de Generaal Cleerens derwaarts terugkeerde. Intusschen hadden wij in verschillende gevechten weder zoo aanzienlijke verliezen geleden, dat aan een algemeenen aanval niet meer viel te denken. Weinig vermoedde men, bij de hardnekkige verdediging, dat de nood van binnen nog veel grooter was. De plaats was reeds geheel verwoest, en zelfs de beide tempels waren in asch en puinhoopen verkeerd.
Men beproefde nu nogmaals, om, door bemiddeling eeniger hoofden, Toewankoe Imam tot onderwerping over te halen. De eisch tot slechting der versterkingen, als teeken van aanneming, deed echter ook deze poging mislukken. Doch ziende dat de plaats niet langer houdbaar was, liet Toewankoe Imam haar eerst heimelijk door zijne vrouwen ruimen, die hij drie dagen later volgde, de wijk naar den Merapi nemende, om daar te zien wat hem verder zou te doen staan, zelf 24 uren later door zijne 14 voorvechters derwaarts gevolgd. Den 16den Augustus 1837 rukten onze troepen het verlaten Bondjol binnen; het was niets meer dan een puinhoop!
In October daaraanvolgende gaf Toewankoe Imam, van alle kanten gejaagd en achtervolgd, zich aan de Nederlandsche krijgsmagt over. Hij zelf schrijft in zijn verhaal die overgave aan eene verraderlijke list toe; de Regering, misschien kwalijk onderrigt, beschouwde haar als vrijwillig, en besloot hem als krijgsgevangen te beschouwen en alleen door verwijdering van Sumatra onschadelijk te maken. Hij werd naar Java vervoerd en vandaar als balling naar de Molukko's gezonden.

{==58==} {>>pagina-aanduiding<<}

Dus bezweek Bondjol, welks verovering ons vier jaren van aanhoudende inspanning en twee van eene geslotene belegering gekost had. Van 11 Junij 1835 tot 16 Augustus 1837, waren 37 officieren en 591 soldaten gesneuveld of gekwetst; maar onbeduidend was dit verlies, in vergelijking met dat in de hospitalen geleden. Op de hoogte werd een fort opgeworpen, dat den naam van fort Generaal Cochius ontving, ter eere van den bevelhebber, onder wiens leiding de plaats was gevallen. De val van Bondjol werd spoedig door de onderwerping der omliggende hoofden gevolgd. Bondjol, hoe onbelangrijk voortaan, en in weêrwil der ongezonde ligging, bleef een hoofdpost, die door andere geëchelonneerde posten met de noordelijke afdeeling in verbinding werd gebragt. De Kolonel Michiels, die nu bij het vertrek van den Kommissaris als Gouverneur en Militair Kommandant der Westkust optrad, kon thans al zijnen moed en ijver aanwenden, om de instructiën van den Kommissaris-Generaal van den Bosch ten uitvoer te leggen. Ons rest nog te zien, wat er onder zijne handen van het schoone en rijke Sumatra geworden is.

p.j. veth.







{==59==} {>>pagina-aanduiding<<}

Nog iets over onze Landsverdediging.

Is Nederland nog te verdedigen? Toestemmend beantwoord door den schrijver der Denkbeelden van een oud Soldaat. Nijmegen, J.F. Thieme. 1849.

Het is nu zes jaren geleden, dat, onder den titel van: ‘Denkbeelden van een Oud-Soldaat over eene zuiniger en doelmatiger zamenstelling van het Nederlandsche leger,’ eene brochure in het licht kwam, die dadelijk in eene hooge mate de belangstelling van het militaire publiek tot zich trok, en die belangstelling ten volle verdiende. De onbekende schrijver uitte daarin nieuwe denkbeelden over ons krijgswezen en ons stelsel van landsverdediging. Die denkbeelden vonden veel tegenspraak, gaven aanleiding tot eene levendige polemiek; maar ook zij, die den ‘Oud-Soldaat’ het nadrukkelijkst aanvielen, konden evenwel niet nalaten hulde te bewijzen aan de grondigheid en scherpzinnigheid, in ieder gedeelte van zijn arbeid doorblinkende, aan het vele goede en ware, dat die arbeid bevatte. Men begreep zeer spoedig, dat het hier geen dier vlugschriften van den dag was, even spoedig vergeten als ontstaan; maar een werk, met gemoedelijke naauwgezetheid geschreven, de vrucht van lange ondervinding of van diepe studie, dat eene blijvende waarde had, dat ten allen tijde verdiende geraadpleegd te worden. Menigvuldige gissingen hadden er plaats naar den naam des onbekenden schrijvers; en de hoogge-
{==60==} {>>pagina-aanduiding<<}
plaatste en talentvolste officieren werden beurtelings verdacht gehouden van zich onder het masker des ‘Oud-Soldaats’ te verbergen; - tot op dit oogenblik is echter de nieuwsgierigheid van het algemeen onbevredigd gebleven; de naam des schrijvers bleef onbekend. Maar, wie hij dan ook zij, de onbekende schrijver bleef voortgaan met, in een aantal kortere stukken, de verschillende vraagstukken, ons krijgswezen betreffende, te behandelen; totdat hij, in het hier vermelde werk: ‘Is Nederland nog te verdedigen?’ nogmaals, en met meer uitvoerigheid, het geheele verdedigingsstelsel van ons land omvatte en in overzigt nam, en eenen tweeden arbeid leverde, die in belangrijkheid en waarde den eersten nog overtreft.
Door de redactie van ‘de Gids’ aangezocht, om de aankondiging van dien nieuwen arbeid op ons te nemen, hebben wij ons de moeijelijkheid niet ontveinsd, van een werk te beoordeelen, dat in den schrijver zulk eene grondige kennis van alle bijzonderheden van ons verdedigingsstelsel aanduidt; kennis, verre overtreffende al wat wij daarvan weten. Wij hebben echter geoordeeld, dat die moeijelijkheid ons niet moest doen terugdeinzen; dat het hier een onderwerp gold, waarin het geheele land belang heeft, en waarmede dus ook het geheele land zoo veel mogelijk bekend moet worden gemaakt; dat, welk gezag de schrijver ook mag uitoefenen door zijne kunde of ervaring, het evenwel altijd geoorloofd is, diegenen zijner stellingen, welke men verkeerd oordeelt, te weêrspreken en te weêrleggen, wanneer die tegenspraak en wederlegging met redenen gestaafd worden; en dat de kennis der bijzonderheden van ons verdedigingsstelsel niet volstrekt noodzakelijk is, om met grond over de algemeene beginselen van dat verdedigingsstelsel te spreken. Het zoude toch eene ongerijmdheid zijn te willen beweren, dat men, om de verdedigingsmiddelen van ons land te beoordeelen, naauwkeurig bekend moet zijn met de breedte van elke sluis, met de diepte van elke gracht; even goed zou men kunnen zeggen, dat een legerhoofd, om geschikt te zijn voor zijne taak, moet weten, hoe een paard wordt gezadeld, of hoe eene artilleriewagen wordt geladen; dit heeft niemand nog gezegd; en toch zijn paarden en geschutwa-
{==61==} {>>pagina-aanduiding<<}
gens even noodzakelijk bij de zamenstelling van een leger, als sluizen en grachten dit zijn bij het verdedigingsstelsel van een land.
Ziedaar, waarom wij het wagen over het werk des ‘Oud-Soldaats’ te schrijven. Wij zullen dit echter slechts kort doen, en, zonder dien schrijver in zijne uiteenzetting van de wijze, waarop ons land verdedigd moet worden, op den voet te volgen, alleen van de algemeene beginselen gewagen, die hem daarbij geleiden.
Allereerst moeten wij hulde toebrengen aan de echt Hollandsche wijze, waarop de schrijver zijn onderwerp behandelt. En niemand dunke dien lof vreemd, of verwondere zich daarover, dat wij de nationaliteit in een krijgskundig werk mengen. Wij toch zijn van gevoelen, dat de krijgskunst zich geheel en al wijzigen moet naar de gesteldheid van den grond en naar den aard der bevolking; dat de krijgsregels, die voor het eene land goed zijn, het daarom nog niet zijn voor het andere; en dat dus ieder land, even als het eene eigene taal, eene eigene letterkunde, eene eigene wetgeving heeft, ook wel degelijk eene eigene krijgskunst moet hebben. Dit is eene waarheid, die tot nu toe bij ons wel eens is uit het oog verloren; naar onze gewoonte, hoog ingenomen met alles wat vreemd is, hebben wij Duitsche en Fransche krijgskundigen tot onze meesters genomen; wij hebben de oorlogen der Fransche en Duitsche legers bestudeerd, en meestal vergeten, dat die oorlogen geheel en al afwijken van die, welke wij moeten voeren, en dat de krijgsregels, die wij blindelings en onberedeneerd van den vreemdeling overnemen, voor de verdediging van ons land zeer weinig waarde hebben.
O zeker, bekrompenheid alleen kan het geniale miskennen, dat er in de krijgsregels ligt, ons door een Napoleon nagelaten, of in de diep doordachte schriften van een Clausewitz; die schriften moeten bestudeerd worden; maar bestudeerd, dat wil zeggen, overwogen, beredeneerd, niet nageschreven; dwaasheid is het, alles als orakeltaal aan te nemen wat daarin voorkomt, en de krijgsregels, daarin vervat, onbepaald op ons land toe te passen; men moet altijd in het oog houden, dat die mannen hoofdzakelijk voor Frankrijk,

{==62==} {>>pagina-aanduiding<<}
voor Duitschland, geschreven hebben; waren zij Hollanders geweest, zij hadden anders geschreven. - De krijgskunst van ons land vordert eene naauwkeurige studie van de gesteldheid van onzen grond, en van de krijgsverrigtingen, die daarop plaats hebben gehad; die tweeledige kennis bezit de Oud-Soldaat in eene hooge mate: de natuurlijke gesteldheid van ons vaderland is hem tot in de minste bijzonderheden bekend, en, door eene zeldzame belezenheid in onze oude schrijvers, is hij in staat, in de oorlogen van vroegere tijden bewijzen te vinden voor de waarheid zijner stelregels. De veldtogten van Frederik II en van Napoleon zijn hem niet vreemd; maar hij weet ook - wat voor ons, Hollanders, van grooter gewigt is - hoe Maurits, Frederik Hendrik en Willem III op onzen grond aan de Spaansche en Fransche wapenmagt het hoofd hebben geboden.
Een tweede beginsel, dat in het hier behandelde werk alom doorstraalt, is het beginsel, om onze legermagt hoofdzakelijk te doen bestaan uit militie, zich sluitende aan eene kleine staande krijgsmagt. Met kracht bestrijdt de schrijver de wel eens voorgestane meening, om onze landsverdediging geheel toe te vertrouwen aan eene algemeene ongeregelde volkswapening; overtuigend toont hij aan, hoe weinig zulk eene meening den toets van het onderzoek kan doorstaan, hoe weinig er van zulk eene verdediging zou te wachten zijn, hoe kostbaar en hoe onnut tevens zij zoude zijn. Dat Spanje bij zijnen oorlog tegen Napoleon zich van eene algemeene volkswapening bediend heeft, bewijst niets; want, hoezeer wij niet met den Oud-Soldaat instemmen, dat die Spaansche volkswapening zoo onbeduidende gevolgen heeft gehad, zoo geldt bij ons wél de tegenwerping, dat, om het zoo ver te brengen, er eene geestdrift vereischt wordt, die uitermate zeldzaam is, en waarop men bij een volk verkeerd zoude doen ten allen tijde te rekenen. Dat Pruissen in 1813 in weinig tijds een talrijk en goed leger op de been bragt, dit lag niet enkel aan de, ook hier buitengewone, geestdrift der bevolking; maar dit lag daaraan, dat Pruissen vroeger een zeer sterk leger had onderhouden, dat wel was ontbonden, maar niet vernietigd,

{==63==} {>>pagina-aanduiding<<}
en waarvan de bestanddeelen nog onder de natie verspreid bleven, en door een verstandig bestuur zich zeer goed werden ten nutte gemaakt. Dat in 1830 en 1831 het Nederlandsche leger in weinige maanden sterk en goed werd, ook dit bewijst nog niets ten voordeele eener plotselinge volkswapening; want de volkswapening van dien tijd was voorbereid geworden door het militiestelsel, dat reeds vijftien jaren was in zwang geweest, en waardoor een groot gedeelte van de bevolking onzes lands min of meer aan het voeren der wapenen was gewoon geworden. Dat, eindelijk, Zwitserland, nog heden ten dage, door eene algemeene volkswapening de verdediging des lands verrigt, is nog voor ons geen voorbeeld ter navolging, daar onze landaard in dat opzigt zoo geheel verschillend is met het Zwitsersche volk: maak eerst ons volk even gewoon aan het hanteren der wapenen, even krachtig, stout en krijgshaftig als de Zwitsers, en dan kunt gij het wagen, ook alleen door de gewapende bevolking, de grenzen van Nederland tegen den buitenlandschen vijand te verdedigen; maar zoo lang wij niet die militaire hoedanigheden der Zwitsers bezitten, zal het eene onzinnige handeling zijn, voor de verdediging des lands alleen te bouwen op eene bevolking, die, hoe gehecht ook aan haar vaderland, toch te traag, te langzaam van aard is, om in de ure des gevaars tijdig genoeg de wapenen op te vatten, en die, hoeveel krijgsroem zij ook in hare geschiedboeken kan aanwijzen, toch te vreemd aan krijgsoefeningen en krijgsgevaren is, om dadelijk met goed gevolg tegen een geregeld leger op te kunnen treden.
Anderen, de zwakke zijde der volkswapeningen inziende, zijn in een tegenovergesteld uiterste vervallen, en hebben die geheel willen uitsluiten uit het krijgswezen van ons land; zij hebben dat krijgswezen alleen willen doen bestaan uit eene staande legermagt, en het militiestelsel willen afschaffen, als onnoodig, drukkend en bezwarend. Wij gelooven, dat zoo iets even verkeerd zoude zijn.
De staande legermagt, die ons land onderhoudt, kan, door onze beperkte geldelijke middelen, nooit anders dan zwak in getal zijn; veel te zwak, om daarmede voortdurend ons land te verdedigen tegen de sterke legers, waardoor

{==64==} {>>pagina-aanduiding<<}
het kan worden aangevallen; om dat goed te doen, moet die legermagt ondersteund worden door de geregelde volkswapening, die men aan het militiestelsel heeft te danken, en waardoor onze schutterijen ook grootendeels kunnen bestaan uit manschappen, niet vreemd aan het gebruik der wapenen. Het staande leger is noodzakelijk, om in vredestijd rust en orde te verzekeren, om bij het uitbreken eens oorlogs den eersten aanloop der vijandelijke magt te wederstaan, om de militie en schutterijen in zich op te nemen, en daarvan spoedig troepen te maken, die men tegen den vijand kan aanvoeren; maar een staand leger alleen is voor ons niet genoegzaam; want wij kunnen op den duur geen leger onderhouden, sterk genoeg voor de verdediging van ons land. Door het militiestelsel kunnen wij dit wél; daardoor kunnen wij in vredestijd een klein leger onderhouden, en bij eenen oorlog aan dat leger eene groote uitbreiding geven. ‘Het militiestelsel,’ zegt de Oud-Soldaat naar waarheid, ‘geeft het middel om één soldaat te betalen, en er daardoor tien beschikbaar te hebben.’ Met cijfers, met wiskundige redenering, wijst die schrijver het nut van het militiestelsel aan, en de noodzakelijkheid om het te behouden; en wie nog aan dat nut mogt twijfelen, raden wij aan de meesterlijke redenering te lezen, waardoor de Oud-Soldaat het militiestelsel verdedigt en de bezwaren wederlegt, welke daartegen worden ingebragt.
Een derde beginsel, dat de schrijver gemeen heeft met nagenoeg alle schrijvers, die over onze landsverdediging gehandeld hebben, is het hooge belang, dat hij stelt in het bezit van het eigenlijke Holland; alles is bij hem daartoe ingerigt, om in dat bezit te blijven. Het verdedigingsstelsel van den Oud-Soldaat bestaat in de hoofdzaak hierin: het eigenlijke Holland en een gedeelte der provincie Utrecht door eene linie van onderwaterzettingen en verschansingen te omgeven, die als bijna onaanvalbaar kan worden beschouwd; dat gedeelte als de eigenlijke kern des lands te beschouwen, waarop het leger altijd terugtrekt, wat volstrekt behouden moet blijven, terwijl al het andere verloren kan gaan; den vijand, die tot zoo ver doordringt, door het onoverkoombare der hindernissen tegen te houden, en, door aan-
{==65==} {>>pagina-aanduiding<<}
vallende bewegingen in andere gewesten, hem te dwingen het binnenste des lands weder te verlaten; daartoe, over de Zuiderzee, over de rivieren, over de Zeeuwsche stroomen, het best geoefende gedeelte des legers in schepen naar die andere gewesten over te brengen, terwijl de linie, die Holland beschermt, door de minst geoefende troepen bezet blijft; om die aanvallende bewegingen te begunstigen, in de andere gewesten eenige vaste punten, eenige bruggenhoofden te behouden, waar het Hollandsche leger veilig kan ontschepen, vanwaar het zijne aanvallende bewegingen kan beginnen, en waarop het, in geval van tegenspoed, zijnen terugtogt kan verrigten; - als zulke bruggenhoofden stelt de schrijver voor: Staatsvlaanderen, enkele Noord-Brabandsche vestingen, eene versterkte stelling aan de monding van den IJssel, en het noordelijk gedeelte der provincie Groningen. Maar, behalve die versterkte punten en eenige vestingen, die de verdediging der kusten en rivieren moeten begunstigen, wil de schrijver geene sterke steden hebben, die alleen dienen om onze strijdkrachten te verdeelen en onnut te maken, zonder aan het doel te beantwoorden van den vijand tegen te houden.
Zonder in de bijzonderheden van dit verdedigingsstelsel te treden, willen wij ons bepalen tot het aanwijzen van een paar punten, waarbij wij niet deelen in de gevoelens van den Oud-Soldaat.
De schrijver schijnt, bij het bepalen van de vestingen en liniën, die hij al of niet behouden wil, eenigzins te weifelen tusschen twee gedachten: hij kiest, aan de eene zijde, die vestingen en liniën, welke de bewegingen en handelingen van het verdedigende leger begunstigen en gemakkelijk maken, - en dit is eene gedachte, die wij volkomen juist en goed vinden; maar het andere denkbeeld, dat wij niet kunnen deelen, is dit: om de vestingen en liniën vooral op die gedeelten te hebben, welke, zonder dat, het meest aanvalbaar zouden zijn, en ze weg te laten daar, waar geduchte natuurlijke hindernissen den vijand van zelf het doordringen tot Holland moeijelijk maken. Zoo zal de schrijver zeggen: de Noord-Brabandsche waterlinie en de vestingen Bergen op Zoom en Breda moeten verlaten worden;

{==66==} {>>pagina-aanduiding<<}
want aan de zuidzijde is het doordringen tot Holland reeds genoeg bemoeijelijkt door de aanwezigheid der groote rivieren en der Zeeuwsche stroomen; daarentegen is het aan de oostzijde, door het gemis van natuurlijke verdedigingsmiddelen, den vijand gemakkelijk om spoedig tot Holland door te dringen, en bijgevolg moet de IJssel met kracht aan den vijand worden betwist, door het onderhouden der vestingen aan die rivier, door het verschansen der monding van den IJssel, en door het aanleggen van eene versterkte stelling in de Overbetuwe; - die laatste stelling zoude moeten beginnen bij het punt, waar Waal en Rijn zich scheiden, en zich uitbreiden aan de eene zijde tot den bovenmond des IJssels bij Westervoort, en aan de andere zijde op de Waal tot aan het dorp Bemmel.
Wij zijn, ten opzigte der vestingen en liniën van ons land, andere beginselen toegedaan.
Alles moet gedaan worden om het eigenlijke Holland te behouden; niet alleen omdat dit het gewigtigste gedeelte van onzen staat is, maar vooral ook, omdat dit gedeelte het beste verdedigd kan worden, onaanvalbaar kan worden gemaakt. Maar ook in de andere gewesten van ons land willen wij blijven bezetten en verdedigen, wat verdedigd worden kan, zonder aan de verdediging van het geheele land nadeel toe te brengen. Wij hebben een grondgebied van geringe grootte; het is dus voor ons zaak, meer dan voor ieder ander land, daarvan zoo veel in bezit te blijven houden, als maar eenigzins kan; en daarom zijn wij er voor, om elke vesting, elke linie, die verzekerd is van hare voortdurende gemeenschap met Holland, te blijven bezetten en verdedigen. Die voorwaarde moet, naar ons inzien, de toetssteen zijn om de waarde van onze sterke steden te onderzoeken. Elke sterke stad, die gemakkelijk door den vijand geheel kan worden ingesloten en afgesneden van hare gemeenschap met Holland, is slecht; want, niet ondersteund, valt zij al spoedig den vijand in handen; die vijand, haar niet willende belegeren, houdt haar met eene kleine magt in bedwang, en de bezetting, in die stad geplaatst, die daar niet meer uitgenomen kan worden, blijft er nutteloos, terwijl het misschien van het hoogste belang zoude zijn haar op andere punten te doen

{==67==} {>>pagina-aanduiding<<}
werkzaam zijn. Zulke vestingen verzwakken onze verdediging; zulke vestingen moeten wij niet hebben.
Maar elke vesting, die voortdurend in gemeenschap met Holland blijft, is goed en voordeelig; want valt de vijand haar aan, dan kan de verdediging onbepaald verlengd worden, omdat men gedurig die vesting ter hulp kan komen; valt de vijand haar niet aan, dan kan hij toch geene geringe krijgsmagt achterlaten, om haar in bedwang te houden, dewijl ieder oogenblik een sterk legercorps uit Holland in die vesting kan worden overgebragt; en rekent men het voordeelig, om de troepen, in die vesting aanwezig, elders te gebruiken, men kan ze ieder oogenblik daaruit nemen. Zulke vestingen of liniën verhoogen dus de sterkte van Nederland; zij moeten behouden blijven. Daarom zijn wij tegen het verlaten der Noord-Brabandsche linie, tegen het verlaten van Bergen op Zoom, en wij zouden tegen het verlaten van Breda zijn, wanneer wij niet de meening koesterden, dat die vesting volstrekt niet verzekerd is van het behouden der gemeenschap met Holland.
De Oud-Soldaat maakt de tegenwerping, dat het behoud der Noord-Brabandsche linie en van Bergen op Zoom een groot aantal troepen tot bezetting dier linie en dier vesting vordert. - Laat ons elkander verstaan: het getal troepen kan groot zijn - wanneer men eene magt van 8 à 10,000 man groot wil noemen - maar welke troepen zijn het? goed geoefende troepen? - volstrekt niet; het kunnen geheel ongeoefende troepen zijn, troepen, die men toch niet dadelijk tegen den vijand in het veld kan brengen, die alleen dienen kunnen om vestingen of liniën te bezetten. Wanneer de oorlog uitbreekt, bestaat ten minste de helft van onze legermagt uit zulke weinig geoefende troepen; en daarom zijn de vestingen voor ons minder nadeelig, voor ons zelfs noodzakelijk, om de gelegenheid te hebben, daar aan de schutterijen en volkswapeningen die oefening te geven, welke noodig is om eenen veldtogt te kunnen bijwonen. Die schutterijen en volkswapeningen dadelijk op een slagveld te doen optreden, zou het ware middel zijn om eene geheele nederlaag te ondergaan; zij moeten achter verschansingen strijden. Maar na eenige maanden tijds heeft men van die schutterijen goede

{==68==} {>>pagina-aanduiding<<}
bataillons gevormd; dan kunnen zij ook weder uit de vestingen genomen worden en daar worden vervangen door minder geoefende troepen; zij kunnen bij het leger worden aangetrokken, en daarom moeten die vestingen altijd verzekerd zijn van het behoud der gemeenschap met Holland; daarom zou het verkeerd en slecht zijn, die krijgsmagt te plaatsen in versterkte punten, welke de vijand dadelijk geheel kan insluiten. Tien duizend man, in Maastricht geplaatst, kunnen, hoe weinig geoefend ook, die vesting verdedigen, kunnen daar geoefend en tot goede troepen gemaakt worden; maar men heeft daar niets aan, want de vooruitrukkende vijand snijdt alle gemeenschap van Maastricht met de noordelijke gewesten af, en die tienduizend man zijn dan voor de verdediging des lands onnut en verloren. Maar plaats die zelfde magt in Bergen op Zoom of in ieder andere vesting, die in gemeenschap met Holland blijft; zij zal die vesting verdedigen, zij zal daar geoefend worden, en wanneer men er dan goede bataillons van heeft gemaakt, kan men ze wel degelijk voor de verdediging des lands aanwenden; want men kan ze ieder oogenblik uit die vesting nemen en daar overbrengen, waar zij voordeel kunnen verschaffen. Wij gelooven niet, dat iemand de juistheid van die bewering kan betwijfelen; in ons oog is het eene eenvoudige waarheid, die niemand kan tegenspreken: elke vesting, die in gemeenschap met Holland blijft, is goed, elke vesting, die niet in gemeenschap met Holland kan blijven, is slecht.
Het beginsel, om de grenzen, die weinig door natuurlijke hindernissen versterkt zijn, eene kunstmatige sterkte te geven, houden wij in het algemeen voor slecht. Alleen wanneer men zulk eene grens geheel kan afsluiten door eene onafgebrokene versterkte linie, die eene groote weêrstandskracht bezit, houden wij zulk eene handeling voor goed. Maar weinig beduidt het, of men al eenige vestingen aanlegt, waartusschen de vijand ongehinderd doortrekt, die hij door eene kleine magt in bedwang houdt en wier bezettingen voor de verdediging des lands verloren zijn. De Oud-Soldaat wil onze oostelijke grenzen afsluiten, door het versterken van de IJssellinie; - wij zijn van meening, dat hij

{==69==} {>>pagina-aanduiding<<}
zich een te gunstig denkbeeld maakt van de sterkte dier linie; dat de IJssel - al moge hij ondoorwaadbaar heeten - evenwel thans, gedurende vele maanden des jaars, eene onbeduidende rivier is, wier overtogt een vijandelijk leger niet moeijelijk zal vallen. Verdedig den IJssel, houd daar den vijand zoo lang op als het kan, - dit is zeer goed; maar verwacht niet veel van die verdediging; reken er op, dat gij daar den vijand niet voortdurend zult tegenhouden; besteed dus de hulpmiddelen des lands niet aan eene verdedigingslijn, waaraan gij nooit eene groote sterkte kunt geven; en vooral, offer geene troepen op door die achter te laten in vestingen of liniën, welke de vijand, is hij eenmaal den IJssel over, geheel kan insluiten. De voorgeslagene verschanste stelling aan de monding des IJssels, bij Kampen, vinden wij zeer goed; want over de Zuiderzee is de gemeenschap met Holland altijd open. Het behouden der vestingwerken van Deventer, Zutphen en Doesburg kan geen kwaad, mits men die punten slechts tijdelijk bezet, en ze ontruimt zoodra het Hollandsche leger den IJssel moet verlaten. Maar, eenige millioenen uit te geven aan het aanleggen eener versterkte stelling in de Over-Betuwe, die door den vijand geheel kan worden ingesloten, en wier aanvallende werkkring zeer beperkt zal zijn, dit zouden wij noch goed, noch verstandig oordeelen. De verdediging van Waal en Rhijn kan op eene veel eenvoudiger wijze plaats hebben dan de Oud-Soldaat dit voorstelt.
Bij de aanvallende bewegingen, die het op Holland teruggetrokken leger later zal verrigten, moet dat leger, door middel van vaartuigen, over de Zuiderzee en over de Zeeuwsche stroomen, naar de verschillende gewesten vervoerd worden, waar men den vijand wil opzoeken. De spoed en het gemak, waarmede infanterie ingescheept kan worden; de groote bezwaren, welke met de inscheping van kavallerie gepaard gaan, worden door den Schrijver overtuigend aangewezen, en niemand zal hem daarin tegenspreken; maar terwijl ieder ander daar het besluit uit trekt: wij moeten voor de verdediging van ons land dus weinig ruiterij hebben, haalt de Oud-Soldaat er het besluit uit: wij moeten voor de verdediging van ons land in het geheel geen ruiterij hebben.

{==70==} {>>pagina-aanduiding<<}

Dit is een besluit, waarvan de onjuistheid gemakkelijk valt aan te wijzen. De ruiterij kan, bij eene lijdelijke verdediging onzer liniën en vestingen, mogelijk gemist worden; maar eene lijdelijke verdediging is slecht, dit erkent iedereen, en allereerst de Oud-Soldaat; ons leger moet herhaaldelijk tot den aanval overgaan, en het is onmogelijk zich van die aanvallende handelingen iets goeds voor te stellen, wanneer zij zonder ruiterij geschieden. Men moet ruiterij hebben om berigten van den vijand in te winnen; om bij marschen de voorste keten der voorposten uit te maken; om met spoed berigten over te brengen; om met verrassende snelheid vijandelijke posten te overvallen; om op het slagveld de andere wapens te beschermen, om door een' plotselingen aanval de overwinning te beslissen, eene behaalde zege door eene krachtige vervolging in de geheele vernieling des vijands te doen verkeeren, en bij eene nederlaag, den vervolgenden vijand in bedwang te houden en den terugtogt des legers te dekken. Voor dit alles is ruiterij onontbeerlijk; dit leeren ons de eenvoudigste beginselen der krijgskunst; en dat een Schrijver, zoo als de Oud-Soldaat, die beginselen miskent, bewijst alleen, dat zelfs de uitstekendste kunde niet voor dwaalbegrippen behoedt, wanneer men de waarheid te uitsluitend van ééne zijde blijft beschouwen. Want dat in ons land ruiterij veel moeijelijkheden, veel bezwaren oplevert, dat is waar; dat vele gedeelten van ons land zeer goed kunnen verdedigd worden zonder ruiterij, dat is ook waar; maar het is daarom nog niet waar, dat wij de ruiterij bij ons leger kunnen missen; want er zijn andere gedeelten van ons land, waar ons leger ook moet optreden en waar het de ruiterij volstrekt noodig heeft. Wij gelooven ons wel op het algemeene oordeel van alle deskundigen te mogen beroepen, wanneer wij die meening des Oud-Soldaats als eene dwaling bestrijden, die de verderfelijkste gevolgen zou hebben, vond zij eenmaal ingang bij de
hoofden van ons krijgswezen.
Eindelijk merken wij als een vierde beginsel bij den S. op, de begeerte om, zoo veel mogelijk, de landmagt van den Staat in verband te stellen met de zeemagt, en haar te doen medewerken tot de verdediging onzer Indische be-
{==71==} {>>pagina-aanduiding<<}
zittingen. Dit is een beginsel, dat wij ten hoogste toejuichen, en dat wij wenschen dat overal ingang mag vinden. Onze sympathieën zijn zeker allereerst voor onze wapenbroeders; maar nooit zullen wij toch uitsluitend ijveren voor het welzijn van het leger; dit is bij ons altijd ondergeschikt aan het welzijn van het Vaderland. Wij zijn vijanden van die bekrompene kleingeestigheid, die alleen doet zorgen voor het gedeelte van het Staatswezen waartoe men behoort, en die het welzijn van het algemeen uit het oog doet verliezen; wij willen die afscheiding niet van zaken, die vereenigd of verbonden moeten zijn. Zoo hebben wij nooit kunnen begrijpen, waarom het leger in Indië een ander leger moet zijn als dat in Europa; of waarom de artillerie van het leger niet kan aangewend worden tot verbetering van het artilleriewezen der vloot; of waarom de aanstaande zee-officier de wiskunde, de geschiedenis, op eene andere instelling moet leeren, als de aanstaande officier der landmagt; die wetenschappen zullen toch wel niet veranderen, of zij te Medemblik of te Breda worden onderwezen. Waarom dan geene vereeniging, geene verbinding dier ligchamen, dier instellingen, welke daardoor alle aan waarde zouden winnen en aan het land minder uitgaven veroorzaken? - Maar, wat vragen wij: waarom? alsof wij niet wisten, dat zulk eene verbinding onoverkomelijke bezwaren ontmoet in persoonlijke inzigten, in kinderachtige begrippen, in die dwaze zucht om ieder op zich zelf te blijven bestaan, om een klein rijk op zich zelf uit te maken. De Nederlander, hoe weinig uitgestrekt zijn Vaderland ook zij, kan evenwel zijne liefde nog niet eens over dat geheele Vaderland uitbreiden; hij omvat daarmede alleen den stand, de instelling,
waartoe hij behoort; dáárvoor zorgt hij, die tracht hij te doen bloeijen, zij het ten koste van al het andere; deze ijvert voor de hoogescholen, gene voor de geregtshoven, deze voor de vloot, die weêr voor het leger,..... maar wie ijvert er dan toch wel voor het Vaderland? In dien kamp van al deze gedeeltelijke belangen, wordt het belang van het algemeen te vaak uit het oog verloren.
Wij zullen trachten ons steeds vrij te houden van die eenzijdigheid, die slechts het voordeel in het oog doet hou-
{==72==} {>>pagina-aanduiding<<}
den van dat gedeelte van het staatswezen, waartoe men zelf behoort; wij zullen dus met den Oud-Soldaat er op aandringen, dat onze oorlogsvloot sterker moet gemaakt worden, en dat men het leger daarmede in verband moet brengen; zeetogten, landingen op verwijderde kusten, moeten aan het leger niet vreemd zijn, en omgekeerd, moet de zeemagt krachtdadig medewerken tot de verdediging des lands. Zeker, ons krijgswezen vóór het stadhouderschap van Willem III was, ten minste wat het leger betreft, in eenen ellendigen toestand; maar wat wij er toch goeds in opmerken, is die naauwe verbinding van land- en zeemagt, die toenmaals en later plaats had. Herhaaldelijk worden gedeelten van het leger ingescheept, om in ver verwijderde landen te strijden: op Fünen kampt het leger tegen de Zweden; het vergezelt de Ruyter op zijne zeetogten tegen Engeland; het gaat met dien vlootvoogd naar Amerika, om daar la Martinique aan te vallen; met Tromp vermeestert het Bel-isle en Noirmoutier, en houdt de kusten van Frankrijk in onrust. Wederkeerig nam de vloot een krachtig deel aan de landoorlogen: toen in 1672 het Hollandsche leger, bijna in eenen toestand van ontbinding, van den IJssel naar Holland vlugtte, zette Willem III het nieuwe kracht bij, door een goed corps zeesoldaten daaraan toe te voegen; en het waren die dappere vlotelingen, die bij Woerden streden, die Naarden veroverden, en die op het roemrijke slagveld van Séneffe den kamp doorstonden tegen Condé's geduchte legerscharen.
Zulk eene naauwe verbinding van land- en zeemagt wenschen wij weêr terug te zien komen. Het leger moet niet enkel dienen om op den Vaderlandschen bodem den vijand of te weren; maar het moet ook tot de verdediging der buitenlandsche bezittingen aangewend worden; het moet ook aangewend worden, om door landingen den vijanden van Nederland nadeelen toe te brengen. Onze oorlogen zullen, te land, verdedigend gevoerd moeten worden; maar in onze zeemagt berust ons aanvallend vermogen; daarmede kunnen wij gevoelige slagen toebrengen, zelfs aan magtige Staten. Wel is waar kunnen wij aan onze zeemagt geene zoodanige uitbreiding geven, dat wij daarmede tegen Enge-
{==73==} {>>pagina-aanduiding<<}
land, zelfs niet tegen Frankrijk, groote zeeslagen kunnen leveren; met een dier beide Staten in oorlog komende, moeten wij, ook ter zee, verdedigend handelen, en ons voornamelijk bepalen tot het beschermen onzer Oostersche bezittingen en het beveiligen onzer kusten. Maar wij kunnen ook nog andere vijanden te bestrijden hebben, als die twee Staten. Duitschland wordt thans niet bezield door die buitensporige zucht naar uitbreiding, welke het jaar 1848 daar heeft ontwikkeld; maar wie zegt ons, dat die wensch tot vergrooting van grondgebied niet weêr zal opkomen en zich doen gelden? Wie zegt ons, dat die geest van teruggang, in Duitschland opgewekt door de dwaasheid der vrijheidsgezinde partij, ook niet op de naburige Staten zal willen werken, en de Duitsche vorsten niet, spoedig, eene vijandige gezindheid zullen koesteren jegens een land, dat eenen afkeer heeft van alle onderdrukking en dwingelandij? Wie zegt ons, dat Rusland, die geduchte kampvechter van het absolutismus, niet in later tijd onze vrijheden zal bedreigen?
Wanneer men dat overweegt, dan komt men tot de overtuiging, dat de toekomst zeer goed eenen oorlog van ons land tegen Duitschland of tegen Rusland kan aanbrengen; dat men dus ons krijgswezen moet inrigten naar het vooruitzigt op zulk eenen oorlog; dat men dus de vloot sterker moet maken; - want, geeft men de zeemagt eene genoegzame sterkte, dan kan men, terwijl de sterke gesteldheid van ons land de verdediging tegen overmagtige legers mogelijk maakt, ter zee den vijand zulke slagen toebrengen, dat hij daardoor genoopt wordt een einde te maken aan den oorlog. Rusland is een reusachtig rijk, in vergelijking van het kleine Nederland; toch gelooven wij, dat Petersburg gemakkelijker is te bereiken dan Amsterdam; en bij elken oorlog komt het er maar op aan, om de wapenen te wenden tegen het kwetsbare gedeelte van den vijandelijken Staat.

{==74==} {>>pagina-aanduiding<<}

Wij hebben door die opgave der hoofdbeginselen, welke voorkomen in het werk: ‘Is Nederland nog te verdedigen?’ een denkbeeld willen geven van den geest en de strekking van dien arbeid; van het vele goede en ware, van het weinige valsche en verkeerde dat hij bevat. Wij kunnen niet anders dan de lezing en bestudering van dit werk aanbevelen, aan ieder, die bekend wil zijn met de verdedigingsmiddelen, welke zijn Vaderland oplevert; aan ieder, die de overtuiging wil erlangen, dat, wanneer maar kracht en eendragt bij ons bestaan, wij de magtigste legers van Europa het hoofd kunnen bieden.
De studie van het krijgswezen is voor den Nederlander van hoog belang, is een pligt. Die waarheid, waarvan de volle overtuiging bij ons bestaat, wordt van twee zijden soms tegengesproken: aan de eene zijde door hen, die zich voorstellen, dat de tijd der oorlogen voorbij is, en ieder land zich gerustelijk kan verlaten op zijn regt alleen; aan de andere zijde door hen, die beweren, dat ons land te zwak is om zich tegen zijne magtige naburen te verdedigen. Laat ons met een woord aan beiden eindigen.
Wat moeten wij zeggen van die mannen, die het nabij zijnde einde van alle oorlogen, die eenen voortdurenden staat van rust en vrede aan het menschdom voorspellen? die in hunne vredes-congressen in ernst verhalen, dat eenmaal de tijd zal komen, waarop men geschut en andere oorlogswapenen alleen als zeldzaamheden van vroegere dagen in een museum zal aantreffen; die met Victor Hugo het bewijs van eenen grooten vooruitgang daarin vinden, dat, terwijl vroeger de verschillende gewesten van Frankrijk door onderlinge oorlogen geteisterd werden, zij thans niet meer aan die oorlogen denken en één rijk uitmaken; maar die daarbij uit het oog verliezen, dat men evenzeer een bewijs van achteruitgang daarin kan vinden, dat verschillende Staten van Europa, die onder het Romeinsche keizerrijk verbonden waren en aan geen krijg dachten, thans herhaaldelijk door oorlogen verscheurd worden; moeten wij in ernst die meeningen, die herschenschimmen bestrijden? Wij gelooven niet, dat dit noodig is; want welken eerbied men ook hebben moet voor de edele bedoelingen van die vredesapostelen, zoo gelooven wij toch

{==75==} {>>pagina-aanduiding<<}
niet, dat hunne leeringen ooit ingang zullen vinden bij een verstandig volk; iedereen zal beseffen, dat zich te vleijen met de geheele uitdelging des oorlogs eene ongerijmdheid is, en dat het volk, 't welk, gehoorgevende aan die ongerijmdheid, zich zoude ontwapenen en weêrloos maken, dra eene wisse prooi zou worden van een overweldiger.
Bovendien, wanneer men al de jammeren en al het kwade opsomt, door de oorlogen te weeg gebragt, dan gaat men evenwel te ver, met daarom den banvloek uit te spreken over alle oorlogen. Er zijn regtvaardige, wettige oorlogen, die, welke een volk voert om zijne vrijheid, om zijn bestaan te verdedigen; zulke oorlogen zijn geene rampen voor het menschdom; zij benadeelen wèl de stoffelijke welvaart; zij doen bloed stroomen; maar zij ontwikkelen tevens de edelste deugden, de verhevenste zelfopoffering, en geven aan een volk eene kracht en eene geestdrift, die de bronnen zijn van latere volkswelvaart en volksgrootheid. Of denkt men, dat, zonder den krijg tegen Spanje, ons land ooit zoo luistterrijk op het wereldtooneel zou zijn opgetreden, als het in de zeventiende eeuw deed? En wanneer men het bewijs hebben wil, dat een voortdurende toestand van vrede een volk ontzenuwt en bederft, dan zie men wat wij in de laatste helft der achttiende eeuw zijn geworden.
Daarom, voorstanders van den vrede! bestrijdt alle onwettige, onregtvaardige oorlogen; gij hebt daarin gelijk, die zijn misdadig. Tracht ook in den oorlog de wetten der menschelijkheid te doen eerbiedigen; zegt, dat een beschaafd volk ook bij zijne oorlogen beschaafd moet zijn; dat het niet meer kwaad mag doen dan volstrekt noodzakelijk is; dat het alleen tegen gewapenden mag strijden, en dat de vijandschap niet buiten het slagveld moet voortgezet worden; spreekt schande en verachting uit over die legerhoofden, die op gevangenen, op overwonnenen woeden, door het zwaard des beuls hen doen vallen, welke het zwaard des krijgsmans gespaard heeft, en onschuldige, weêrlooze vrouwen aan smadelijke straffen blootgeven; drukt het brandmerk der barbaarschheid op de regeringen, die zulke gruwelen gebieden en beloonen; - zoo doende hebt gij regt en waarheid aan uwe zijde. Maar gij gaat te ver, wanneer

{==76==} {>>pagina-aanduiding<<}
gij alle oorlogen barbaarsch, onwettig en misdadig noemt; dit is niet waar; een volk, dat oorlog voert om zich tegen onderdrukking te verdedigen, om zijne regten te handhaven, begaat geene misdaad; het maakt gebruik van een heilig regt; het volbrengt een duren pligt; en hij, die den dood vindt in den kamp voor zulk eene zaak, heeft aanspraak op den eerbied en het medegevoel van het geheele menschdom. Wanneer Gustaaf Adolf sneuvelt, als kampvechter voor gewetensvrijheid; wanneer de Ruyter door het doodelijke lood getroffen wordt, terwijl hij strijdt voor de onafhankelijkheid van zijn Vaderland, - dan omgeeft die dood den naam dier helden met eenen zuiveren lichtkrans van roem en grootheid, waarop de laatste nageslachten nog met bewondering zullen staren; en geene drogredenen, geene ijdele spitsvondigheden eener slecht begrepene menschenliefde zijn in staat, om de vaste overtuiging te schokken, dat die mannen, en allen die als zij deden, groot, goed en edel gehandeld hebben.
Veel talrijker als die goed geloovigen, die den tijd van oorlogen voorbij rekenen, zijn zij, die dáárom geen belang in ons krijgswezen stellen, omdat, naar hunne bewering, ons land toch niet bij magte is om zich tegen een sterken vijand te verdedigen, en alleen door de hulp van bondgenooten de voortduring van zijn volksbestaan kan verzekeren. Aan de zwakken en wankelmoedigen, welke die meening zijn toegedaan, kunnen wij het onzekere van die hulp van bondgenooten herinneren, de drukkende lasten en opofferingen, waardoor meestal zulk eene hulp moet gekocht worden, de noodzakelijkheid, die er dan toch altijd bestaat om, vóórdat nog die hulp daar is, ten minste gedurende eenigen tijd den vijand het hoofd te kunnen bieden. Maar wij gaan verder en zeggen: maakt u bekend met de strijdmiddelen van ons land; leest vooral daarover het meesterlijke werk, dat wij hier in deze bladen aankondigen; raadpleegt de vroegere geschiedenis van ons land, en gij zult de overtuiging erlangen, dat uwe vrees ongegrond is, en Nederland eene groote sterkte bezit, die het in staat stelt den magtigsten aanvaller het hoofd te bieden. Wij hebben dit vroeger gedaan, waarom zouden wij nu minder kunnen doen?

{==77==} {>>pagina-aanduiding<<}
Ons land is niet minder groot, onze bevolking niet minder talrijk, onze vestingen niet minder sterk, onze rivieren niet minder diep, ons leger niet minder goed en onze vijanden niet geduchter dan voorheen; wij zijn, in één woord, hetzelfde volk als twee eeuwen vroeger; wat onze voorvaderen gedaan hebben, waarom zouden wij dit dan niet kunnen?
Maar zijn wij hetzelfde volk? bestaat bij ons nog de geestkracht en vaderlandsliefde van vroegere dagen? Een smartelijke twijfel daaraan wordt soms in ons opgewekt, wanneer wij veler taal hooren, en zelfs de titel van het werk, dat ons deze regelen doet schrijven, is in ons oog een teeken van verminderd zelfvertrouwen bij ons volk. Is Nederland nog te verdedigen? - dat zou niet gevraagd zijn geworden door het krachtvolle voorgeslacht, 't welk vroeger de Spaansche en Fransche dwingelandij wederstond. De Zwijger - toen Alva's keurbenden Haarlem hadden doen bukken, en met den val dier stad de zaak der vrijheid verloren scheen - verwees zijn volk ‘op het verbond met den Vorst der vorsten gesloten,’ en zette den kamp onbezweken voort; en toen, eene eeuw later, Frankrijks lelievaan voor de muren van Amsterdam wapperde, gaf Willem III aan eenen krijgsmansdood in 's Lands laatste schans den voorkeur boven de onderteekening van een schandelijk vredesverdrag. Die mannen twijfelden niet aan de zaak, waarvoor zij streden; zij vroegen niet, of hun land nog was te verdedigen; zij verdedigden het. Bestaat bij ons nog die heldengeest? Bestaat hij, dan kan Nederland gerust de toekomst te gemoet gaan, en sterk door zelfvertrouwen, door eensgezindheid, door liefde voor het Vaderland, zal het dan weêr, even als vroeger, eene luisterrijke plaats in de rij der volken kunnen bekleeden.
w.j. knoop.
Breda, 13 October 1849.







{==78==} {>>pagina-aanduiding<<}

Over de middelen


tot het


herstel der kranke Maatschappij.

Na zoo veel, dat over de Februarij-omwenteling in Frankrijk gesproken is, blijft het nog altijd de moeite waard de vraag te herhalen: aan welke oorzaak is die gebeurtenis toe te schrijven?
Het was tegen den wil der oppositie in de Kamer der Vertegenwoordigers, dat de manifestatie, die zij op het oog had, tot oneindig meer geleid heeft, dan tot eene wijziging van regeringsbeginsel, tot eene verandering van ministerie: de omwenteling, mag men zeggen, is als bij verrassing tot stand gekomen.
Er zijn er wellicht, die gelooven, dat hiermede genoeg ter verklaring gezegd is; die meenen, dat een gril, de boosheid of de dweepzucht van enkele menschen genoegzaam is, om in één oogenblik het raderwerk van den Staat uit zijne voegen te stooten, het gezag der bewindhebbers te verlammen, de burgers machteloos of tot handlangers des gewelds, het leger meineedig te maken en eene omkeering van zaken tot stand te brengen, die in geheel Europa een verbazenden weêrklank vindt en de belangrijkste gevolgen voor eeuwen moet achterlaten. Wien zulk een gevoelen moge bevredigen, ons komt het voor, dat een bewind, hetwelk zóó valt, den grondslag en den steun moet gemist hebben, dien geen bewind ontberen kan. Indien de gevestigde orde in de oogen des volks iets meer, dan een willekeurige, ja

{==79==} {>>pagina-aanduiding<<}
slechte vorm geweest ware; indien er eenige liefde, eenig ontzag voor de hoofden van den Staat, indien er geen onbepaald gevoel bestaan had, dat het met den Staat en de maatschappij een anderen weg op moest; - geene betrekkelijk kleine gemeente van dweepers, geene woeling van weinige eer- en heerschzuchtigen zou den troon onbewaakt, het openbaar gezag zonder verdedigers, gevonden hebben; het woord republiek op de lippen van den begaafdsten redenaar, ware krachteloos geweest, en hij zelve ware met zijne poging tot een uitfluitsel, in plaats van tot een halven god geworden.
Ja! het ontbrak der regering aan den waren grondslag, want sints lang leed een groot deel der natie aan behoeften, die het Bewind niet kon bevredigen; een ander deel zag in den gang van zaken afval van de ware beginselen, en waren velen het bestaande toegedaan, het was omdat hun eigen eer of belang daarmede verbonden was, of wel omdat zij, ook behoudens de gevestigde staatkundige inrichting, binnen hunnen bescheidenen kring bevrediging vonden.
Maar van welken aard waren dan de behoeften van genen? Wat beoogden de klachten van anderen? Wat was het, dat hen, die aan het bestaande gehecht waren, uit het veld sloeg, als hadden zij ontzag voor het hooger recht dergenen, die de omwenteling bevorderden?
Ieder mensch in het bijzonder en bij gevolg de geheele natie, heeft ééne groote behoefte. Laat ons trachten die, zoo duidelijk ons mogelijk is, te omschrijven.
De mensch is zich zijns zelfs bewust, dat is, hij heeft een beginsel in zich, dat hem boven zich zelven en al wat zinnelijk is, verheft; hem het vermogen geeft zich zelven te oordeelen en zijnen toestand in dit leven te waarderen. Zoodra hij nu zich zelven moet laken, zoodra zijn uitwendige toestand hem mishaagt, bestaat voor hem de behoefte om vrede te vinden in dat hoogere beginsel, hetwelk zijn rechter is, en alzoo boven de onvolkomenheid is verheven; hetwelk hem den maatstaf ter beoordeeling van zijn zinnelijken toestand aan de hand doet, en alzoo in het gebrekkige van dezen toestand niet deelt. Is hij nu, als het ware,

{==80==} {>>pagina-aanduiding<<}
niet te huis in die hoogere sfeer; is zij hem eene woeste en ledige ruimte, die hij machteloos is met zijne kennis of zijn geloof aan te vullen, dan zoekt hij vrede en geluk, waar zij niet te vinden zijn; want hij bedriegt zich ten aanzien van de oorzaak zijns ongeluks. Naarmate de blik, dien hij op het leven slaat, ruimer is, zoekt hij de oorzaak in ruimer kring, eindelijk in de geheele inrichting der menschelijke maatschappij zelve. Deze komt hem voor een beletsel te zijn tegen de vervulling van zijn verlangen; alles, wat die maatschappij steunt en handhaaft, staat hem in den weg, hij haat het en zoekt het uit den weg te ruimen. - Is hij, daarentegen, in de bovenaardsche wereld, waartoe hij door het hooger beginsel, dat in hem is, behoort, geen vreemdeling, dan vindt hij daar alles, wat hij behoeft; hij kent zijn waar geluk, zijn eenig belang; hij is een volmaakt mensch te midden der algemeene, ook zijner eigene onvolmaaktheid; hij tracht te zijn, die hij zijn moet op de plaats, waar hij staat; hij acht anderen op de plaats, die zij innemen; de maatschappij is hem een oefenperk van deugden, eene school, waarin hij als leerling zich door de ervaring laat onderwijzen, en als leeraar zijne medemenschen onderwijst. Wel ijvert hij voor hetgeen hem nuttig en goed dunkt op enger en ruimer gebied; maar geen geluk voor hem zelven is zijn doel; alleen gevoel van plicht drijft hem, en wie zich door zuiver plichtgevoel laat leiden, kent de maat ook in de bevordering van het goede.
Behoeft men na deze woorden nog te vragen, waaraan menschen en natiën bovenal behoefte hebben? Immers aan dat geloof, hetwelk den mensch vrede geeft met zich zelven; aan die kennis, welke 's menschen hooger wezen, de volmaakte, oneindige wereld, waarvan hij geroepen is burger te zijn, tot voorwerp heeft. Het gemis nu aan dat geloof en die kennis, is de grondoorzaak der Februarij-omwenteling in Frankrijk. Het gevoel dier behoefte zonder de wetenschap hoe haar te bevredigen, deed duizenden wonderen wachten van een ommekeer van zaken; de meening, dat het kwaad in de inrichting der maatschappij was gelegen, deed nogmaals duizenden de omverwerping der gevestigde orde toejuichen, terwijl de overtuiging, dat het heerschend stelsel

{==81==} {>>pagina-aanduiding<<}
werkelijk het echte levensbeginsel ontbeerde, velen den val van dit stelsel met heimelijke voldoening deed aanzien, en, eindelijk, de hooge denkbeelden, door de raddraaijers verkondigd, den bekrompenen of flaauwen zin van het meerendeel der aanhangers van den staat van zaken beschaamden en overvleugelden.
Was dan de behoefte, welke wij omschreven hebben, de eigenlijke oorzaak der omwenteling; hoe verre was het er af, dat de bevrediging dier behoefte een rechtstreeksch gevolg dier omwenteling zijn zou! Zij, die naar heil uitzagen, of wier verbeelding hun eene maatschappij voortooverde, op billijker en edeler grondslagen gebouwd, hielden de oogen vol verwachting gevestigd op de mannen, die zich bij de gebeurtenissen, welke de constitutionele monarchie ten val gebracht hadden, op den voorgrond hadden geplaatst. Deze mannen, zoo oordeelde men, kenden door studie of ervaring de behoeften van den tijd, en hadden, volgens hun eigen getuigenis, reeds de middelen tot opheffing van alle maatschappelijk kwaad ontdekt. Maar van welke overtuiging gingen die mannen uit? Zij meenden, dat het goede en het ware het natuurlijk eigendom der menschheid is; dat men op de volksmassa slechts een beroep te doen had, om haar, aanvankelijk ontheven van den druk der bedorven maatschappij, de edelste gezindheden te zien toejuichen, en haar zegel te zien hechten aan juister denkbeelden omtrent de betrekking van den burger tot den staat. Zoo vooronderstelden zij de kwaal als in den grond reeds genezen, tot wier genezing zij geroepen schenen. Het kwam er op aan, in de harten der menschen het goede te doen ontkiemen, en zij waanden de plant in vollen bloei en meenden slechts het hoog en dicht opgeschoten onkruid, dat haar aan het licht onttrok, te moeten wegruimen; het kwam er op aan, de hoogste rede bij het volk ingang te verschaffen, en zij meenden genoeg te doen met den orakelstoel te bestijgen en zich tot de rede des volks te wenden, alsof men hier met eenige hoogwijze lessen of goedgemeende voorschriften volstaan kon. Zij braken af, zij ontwrichtten het zamenstel der maatschappelijke orde, omdat zij in de meening verkeerden, dat de bouwstoffen tot het nieuwe gebouw reeds voorhanden

{==82==} {>>pagina-aanduiding<<}
waren en zich op hunne tooverwoorden van zelve zamenvoegen zouden. Hoe zeer heeft de uitkomst hunnen waan gelogenstraft! Op hunne leuze van broederliefde antwoordde het volk met broedermoord; hun vertrouwen op het redelijk inzicht der menigte leidde slechts tot onzinnige beraadslagingen en nog onzinniger instellingen, die de macht der omstandigheden ten spoedigste dwong op te heffen.
Zoo zijn dan die mannen, met de verwachtingen, welke op hen gevestigd waren, gevallen. Maar de behoefte, die bij het gros des volks bevredigd moet worden, blijft niettemin onvervuld. - Wie zijn het thans, die, terwijl zij het bestaan der behoefte erkennen, het middel ter bevrediging beweren te bezitten?
Zoodra het tijdperk des ongeloofs was aangebroken; zoodra de zucht tot omverwerping van het bestaande de overhand had beginnen te krijgen, waren er ook mannen opgetreden, die, daar zij de waarheid en den troost der godsdienst aan zich zelven waarnamen, de kerkelijke leer met naauwgezetheid en ontzag aanhingen, en daar zij het oorspronkelijke stelsel der Christelijke staten, op de rechten en vrijheden van onderscheidene standen gegrond, in zijnen historischen zamenhang en overeenstemming met zich zelve begrepen, dit stelsel als volstrekt rechtmatig beschouwden, en als door Goddelijke verordening ingevoerd, eerbiedigden. Dezulken zijn er nog heden ten dage, wat zeg ik? zij zijn in Frankrijk en elders veelvuldiger dan vroeger, hebben zich meer aaneengesloten en getuigen nadrukkelijker voor hunne beginselen. Dezen nu zijn het, die bij de losmaking der maatschappelijke banden, te midden eener maatschappij, die geen hooger beginsel schijnt te kennen, dan dat van werktuigelijke orde, des noods met geweld te handhaven, als middel tot herstel den terugkeer tot de godsdienst en het staatsorganismus der vaderen aanbevelen.
Bij de waarneming van het streven der mannen van deze richting, doet zich eene en andere bedenking bij ons op.
Met het oog op hun beweren, dat terugkeer tot de godsdienst der vaderen noodzakelijk is, vragen wij: wat moeten wij denken van den oorsprong der godsdienst in den mensch?
Bij de beantwoording dezer vraag, doen wij geen onder-
{==83==} {>>pagina-aanduiding<<}
zoek naar den oorsprong der godsdienst in objektieven zin, dat is, als zamenstel van deels bespiegelende, deels geschiedkundige stellingen en van zedekundige voorschriften: onze vraag betreft de betrekking van den mensch tot de godsdienst in dien zin, als bestaande door ons aangenomen. En dan beweren wij, dat, indien iemand de noodwendigheid der kenmerkende stellingen eener godsdienst niet beseft, noch het verbindende harer zedekundige voorschriften inziet, die godsdienst voor hem als niet bestaat. Zij begint eerst voor den mensch te gelden, wanneer hij door nadenken gebracht is tot de erkentenis der waarheid, al was het ook slechts van een enkele harer stellingen, of door inwendige ervaring de kracht van hare zedeleer aanvankelijk beproefd heeft. Wáár is derhalve datgene te zoeken, wat aan de godsdienst in den mensch hare geboorte geeft? In dat godsdienstig stelsel buiten hem, of wel in hem zelven, in zijn geest en gemoed? Immers in hem zelven en nergens anders.
Velen zullen zwarigheid maken dit toe te geven, en wel bij voorkeur dezulken, voor wie de godsdienst eene zaak des harten geworden is. En geen wonder, want heeft men de onbetwistbare waarheid van enkele stellingen erkend, de gewisheid van enkele zedekundige grondregels ervaren, alsdan is men geneigd, zonder verder angstvallig onderzoek het geheele stelsel aan te nemen. Dit verkrijgt alsdan voor het gemoed zulk eene mate van gezag, en boezemt den geest zulk een opzien in, dat het heiligschendende aanmatiging schijnt, de gronden der godsdienst ter toets te brengen; men geeft het verstand als gevangen en beweert weldra, dat die waarheden te hoog zijn voor de menschelijke rede, en dat tegenover de geopenbaarde godsdienst den mensch eene gemoedsstemming voegt, die men, ik meen ten onrechte, met den naam van geloof bestempelt.
Door zulke redeneringen mag men zich niet laten misleiden. Op dezelfde wijze toch, als aanvankelijk de godsdienst toegang vindt tot onzen geest en gemoed, even eens behooren achtereenvolgens alle bijzonderheden, waaruit het stelsel bestaat, voor ons waarheid en leven te verkrijgen; zoo vele bijzonderheden er nog in ons stelsel ondoordacht zijn

{==84==} {>>pagina-aanduiding<<}
gebleven, evenveel ruimte wordt er nog door gevoel en verbeelding ingenomen, waar klaarheid van denken behoorde te heerschen. Die onvoorwaardelijke toestemming van het geheel na aanvankelijke erkentenis der waarheid van een gedeelte is het gevolg, ik zal niet zeggen van traagheid om verder door te denken en het resultaat der redenering en der ervaring af te wachten, maar van te groote levendigheid van gevoel, die men behoorde te mistrouwen en aan banden te leggen.
Biedt derhalve zulk eene beschouwing van de godsdienst en haren oorsprong in ons, om haren aard zelven, stof tot bedenking, te betreuren zijn ook de gevolgen, die zij hebben moet, wanneer zij, die haar deelen, zich voorstellen, anderen voor de godsdienst te winnen. Daar het onmogelijk is, de godsdienst anders voorgesteld aan te bevelen, dan zóó als men zelf haar inziet en bezit, zoo vorderen zij van anderen dezelfde wijze van gevoelen. Hun is de godsdienst vóór alle dingen een stelsel, dat zich met al de onwrikbaarheid van een feit aan den menschelijken geest opdringt, en voor dat stelsel verlangen zij erkentenis en geloof. Maar hoe? Wel kan men met eenige hoop op goeden uitslag trachten den mensch de oogen te openen voor de innerlijke wereld zijner gewaarwordingen en den verborgen grond zijner denkbeelden; doch waartoe zal het strekken, wanneer men hem een stelsel, dat met de verkregen begrippen van zijn verstand voor als nog niets gemeens heeft, als verbindend voor zijn denken en gevoelen, als verplichtend voor zijn handelen voorstelt? Waartoe anders dan tot ergernis? En wat moeten wij dan denken van den eisch dergenen, die tot herstel der kranke maatschappij terugkeer tot de godsdienst der Vaderen verlangen, alsof die godsdienst op eene andere wijze bestond, dan in den vorm eens stelsels van godsdienstige begrippen, die hun historisch aanwezen gehad hebben? Neen! wie de herleving der godsdienst wenscht, wachte haar vanwaar zij komen moet, en niet van de aanbeveling van het stelsel eener vroegere godsdienstige periode. De godsdienst dier periode was waarheid; zij zal hare wedergeboorte vieren; maar uit den arbeid des menschelijken geestes, hoewel door strijd en dwaling gekenmerkt, moet zij

{==85==} {>>pagina-aanduiding<<}
herboren worden. Daarom niet gewanhoopt, als men de vormen van vroeger geloof ziet verlaten of verworpen: zij waren den geest vreemd geworden, en eerst moeten alle belemmerende banden van een geloof op gezag worden afgeschud, vóór er een levend geloof kan ontstaan; niet gewanhoopt, als men datgene hestreden ziet, waarmede de godsdienst schijnt te staan of te vallen: de schaal moet verbroken, opdat de kern uitspruite, en eenmaal eene nieuwe plant opwasse; niet gewanhoopt, als buitensporige, ja, godslasterlijke stelsels veld winnen: zucht naar waarheid, hoezeer verontreinigd door booze neigingen, is doorgaans hunne eerste aanleiding, en uit dien kreet van opstand tegen God, is soms eene stemme te hooren van onstuimig verlangen naar Hem. Men wane toch niet, dat wie zoo spreekt, en op zulk een grond tot vertrouwen opwekt, te hoog denkt van den menschelijken geest en te veel van hem verwacht. Vanwaar, ik herhaal het, vanwaar anders zou het nieuwe heil komen? De geest des menschen, hij moge vrij gedurende geslachten aan ijdelheid en dwaling zijn prijs gegeven, is niettemin het eenig orgaan, door hetwelk God met den mensch gemeenschap heeft; al kwam er een engel uit den hemel, zoo hij alleen tot het uitwendig zintuig sprake, hij zou buiten staat zijn, eener nieuwe godsdienst, en evenmin der oude godsdienst op nieuw ingang te verschaffen. Zoo dan de inwendige zin het eenige middel is, waardoor God zich aan menschen kenbaar maakt, waartoe zouden dan andere hulpmiddelen strekken? wat zeg ik? dan zijn immers geene andere hulpmiddelen denkbaar? Men beschouwe het toch niet als voegzame nederigheid, 's menschen geestelijke vermogens klein te achten. Wij mogen, ja, wij moeten ons zelven verzaken; maar onze rede - om al onze geestelijke vermogens in één, misschien onvolkomen, woord zamen te vatten - onze rede verzaken, mogen wij niet, want zij is hooger dan wij, zij is de stemme Gods in ons; wat wij van onze natuur afstaan, wij doen het ten
behoeve onzer hoogere natuur, ten behoeve der rede in ons, en wat wij weigeren haar ten offer te brengen, wij houden het achter tot stijving van ons vooroordeel, tot streeling onzer zinnelijkheid.
Onlangs nog verhief zich eene stem tegen hetgeen men

{==86==} {>>pagina-aanduiding<<}
de souvereiniteit des menschelijken geestes noemde. De geest des menschen, zoo oordeelen zij, die zich dus uiten, is onderwerping schuldig. Waaraan? Ik kan deze vraag niet anders beantwoorden, dan door te zeggen: aan God! en daarbij te voegen: in die onderwerping aan God komt de geest des menschen tot zijne vrijheid, tot zijne souvereiniteit. Maar zij verlangen onderwerping aan iets, dat tusschen God en den menschelijken geest inkomt. Aan eene geestelijke corporatie en hare vertegenwoordigers; aan eene reeks van stellingen en hare uitleggers. Maar zou men waarlijk meenen, dat de menschelijke geest zich den weg tot God door schimmen en abstracties het barricaderen? Die geestelijke corporatie is slechts een beeld, onder de menschen en uit menschen, een beeld van de ware gemeenschap en een spoorslag om tot die gemeenschap toe te treden. Die stellingen, in een boek en in regelen vervat, zijn slechts de doode letter van de eeuwige en eenige openbaring Gods aan den menschelijken geest. Waar zou die openbaring in bestaan? In geschrevene of gedrukte letters? In taalklanken? Immers in hetgeen wij uit die letters lezen en van die klanken vatten. Dus alleen in hetgeen ons door dien uitwendigen aanstoot van onzen eigenen geest bewust wordt. De openbaring, meent men, is in een boek gegeven; maar een boek is in menschelijke taal vervat, en de menschelijke taal heeft nimmer ergens bestaan, dan in den geest der menschen. Wat wij hoorbaar spreken en zichtbaar schrijven, is slechts de afdruk van denkbeelden, maar zijn de denkbeelden zelven niet. Wij onderwerpen ons aan de decreten der Kerk, aan de uitspraken van den Bijbel, doch kunnen dit slechts in zoo verre, als wij de waarheid, dat is den geest Gods, die zich aan onzen geest betuigt, daarin terugvinden. Anders onderwerpen wij ons niet aan de Kerk, niet aan den Bijbel, maar slechts aan onze eigene traagheid en zinnelijkheid. Deze hoedanigheden zijn dan onze souvereinen, omdat wij te ijdel en te zwak waren om
de eenige ware souvereiniteit te erkennen. De mensch, dit vloeit voort uit het begrip van een vrij, van een zedelijk wezen, de mensch kan niet wijken voor geweld of gezag. Heet hij daarvoor te buigen, dan buigt hij niet voor dengenen, die dat geweld,

{==87==} {>>pagina-aanduiding<<}
dat gezag uitoefent, maar slechts voor zijne eigene vreesachtigheid of laaghartigheid. De slaaf van een ander kan een wezen niet zijn, welks diepste aard en bestemming vrijheid is: alleen de slaaf van zijne eigene ondeugden kan hij wezen. Ook heeft hij slechts te kiezen: of zich te onderwerpen aan zijne booze neigingen, of zich te onderwerpen aan zijne hoogere natuur.

Terugkeer tot het staatsorganismus der Vaderen is het andere middel tot herstel, dat wordt aanbevolen. Doch ook hier is het de vraag, of zij, die dit middel aanprijzen, datgene, wat voor de maatschappij noodig is, en wat zij zelven eigenlijk schijnen te wenschen, wel behoorlijk bevatten en uitdrukken. Wel zullen zij geen volledig herstel van de staatkundige en maatschappelijke vormen van eene of andere vroegere periode verlangen: dit, zullen zij zelven erkennen, zou zoo veel zijn als het onmogelijke te wenschen. Niettemin eischen zij erkentenis, ook in onzen tijd, van de rechten, waarop het bewind en de inrichting der maatschappij berustte in het tijdperk, dat zij ons ten voorbeeld stellen. Maar wat, dus vragen wij, gaf aan die rechten kracht en gezag? De ordening Gods, antwoorden zij. Dit antwoord evenwel is niet voldoende, want die ordening Gods is nog altijd verplichtend, en toch hebben die instellingen en rechten hun gezag verloren. Dus moet bij die ordening Gods nog iets van onze zijde bijkomen. Op die vraag antwoorden wij dus liever: die rechten konden de grondslag zijn der maatschappij, omdat zij geloof vonden bij hare leden. En vanwaar dat geloof? Immers daarvan, dat zij in overeenstemming waren met de inzichten der menschen van die dagen, en met de behoeften van dien tijd. Is dit nu onloochenbaar, dan dient men tot het besluit te komen: gold die maatschappelijke orde voor vroegere eeuwen, alleen omdat zij in overeenstemming was met de overtuiging der toenmalige menschen en den eisch van den toenmaligen tijd, dan kan zij noch gelden voor ons, daar zij met de tegenwoordige overtuiging niet in overeenstemming is, noch gelden voor onzen tijd, met welken zij niet in overeenstemming zijn kan, volgens het oude en ware woord, dat de tijden veranderen. Dus geen terugkeer tot

{==88==} {>>pagina-aanduiding<<}
een vroeger staatsorganismus hebben wij aan te prijzen: maar uit te zien hebben wij naar de vestiging van nieuw geloof aan openbaar gezag en op hooger bestel berustende maatschappelijke orde. En dit geloof zal eerst dan algemeen heerschen, wanneer die inwijding in 's menschen hooger wezen, van welke 's menschen inzicht aangaande zijne plaats en plicht op aarde afhangt, algemeen zal zijn, in één woord, wanneer de godsdienstige wedergeboorte, welke wij verbeiden, zal hebben plaats gegrepen.
Zoodra het geloof der menschen die oude instellingen had verlaten, waren zij rijp voor den ondergang; zoodra nieuw geloof in 's menschen boezem zal ontwaakt zijn, zullen nieuwe instellingen steviger wortel schieten, dan tot nog toe het geval is geweest. Of zullen wij aan de vestiging van de nieuwe instellingen wanhopen, en met leedwezen terugzien naar den tijd, toen de oude golden? Dan zouden wij niet moeten weten, dat er voortgang in de geschiedenis der menschheid is. De menschheid, en iedere natie in het bijzonder, heeft eene taak te vervullen; de tijdperken, waarin achtereenvolgens verschillende staatkundige vormen bloeijen, zijn zoo vele rustpunten op den weg, dien zij doorloopt, totdat het einddoel bereikt zal zijn. Iedere periode van bloei draagt de kiem der ontbinding in zich, en spoedt noodwendig voort tot verval en daarop volgende ontwikkeling eener nieuwe orde van zaken. De tijden van overgang zijn treurig: ongeloof en opstand tegen de vroeger geldende vormen openbaren zich; een bloedige strijd tegen de voorstanders der voormalige orde breekt uit; met de uitgediende vormen wordt vaak het wezen der maatschappelijke orde aangetast, en alles schijnt in algemeene verwarring onder te gaan. Wat betaamt den waarlijk verlichte in zulk een stand van zaken? Hij begrijpt den aard en het recht der oude instellingen; maar hij begrijpt ook de teekenen der tijden; moed en vertrouwen begeven hem niet: de ondergang van het oude is de geboorte van het nieuwe; te midden der verwarring van de strijdende bestanddeelen der maatschappij ontwaart hij reeds de ruwe omtrekken der nieuwe orde; dááraan is hij bereid zijn hart en geloof te schenken, want, wat geschiedt, geschiedt volgens den nood-
{==89==} {>>pagina-aanduiding<<}
wendigen raad van het Goddelijk wereldbestuur: de onmisbare beginselen van elke maatschappelijke orde, hoe ook door drift en onkunde aangetast, zullen zegepralen en den grondslag der nieuwe orde opleveren. En meent niet, dat daarmede de gruwelen vergoelijkt zijn,
die zulk een tijdperk van overgang kenmerken. Wie zich aan die gruwelen schuldig maakte, had zich zelven en de bevrediging zijner hartstochten ten doel; hij is alzoo verantwoordelijk voor zijne daden. Maar onder alles komt het goddelijk raadsbesluit tot stand, en wie de zaken uit het standpunt der eeuwige dingen beschouwt, ziet het denkbeeld Gods verheerlijkt in den ondergang en in de herleving van staten, in het lijden der slachtoffers en in het zegepralen der helden van den tijd.

Wij vatten in weinige woorden onze slotsom zamen. De maatschappij is krank; doch hare krankte zelve waarborgt ons hare genezing, want zij openbaart gevoel van behoefte, en die behoefte zal vervuld worden, want inwendig in 's menschen geest, en uitwendig in het bestuur der wereldgeschiedenis, ontmoeten wij denzelfden grondslag en waarborg van alle licht en van alle goed.

Augustus 1849.
w.g. brill.






{==90==} {>>pagina-aanduiding<<}

Staatkundige beschouwingen.

December 1849.

Toen wij in onze beide laatste opstellen de werking en wisseling der partijen in Engeland, of liever in het Britsche parlement gadesloegen, was onze blik zijdelings naar Nederland, den geliefden geboortegrond, gerigt. Velen onzer lezers herinneren zich waarschijnlijk, dat, kort na de opening der nieuwe kamers, de vraag naar het bestaan van partijen te onzent ter sprake kwam. Andermaal naar aanleiding der afscheidsrede van den Heer van Dam, - thans voor goed, naar wij hopen, aan den werkkring teruggegeven, waaraan hij door glansrijke herinneringen verbonden is, en in welken zijne mede-leden niet hebben opgehouden zijn gemis te betreuren. - Het aanwezen van eigenlijke partijen, in nader omschreven zin, werd ontkend door den tegenwoordigen minister van binnenlandsche zaken, volgehouden door den Heer Groen van Prinsterer. Dat niet de vrees, in menig voorvaderlijk brein op het hooren van het woord ‘partij’ opgewekt, den Heer Thorbecke de oogen deed sluiten voor een bestaand verschijnsel, behoeft geene vermelding voor elk, met dezen mannelijken, onbenevelden geest maar eenigzins bekend. Partijen in den zin door dien spreker bedoeld, dat is, niet individus, meeningen, maar een gesloten ligchaam van personen naar vaste beginselen

{==91==} {>>pagina-aanduiding<<}
handelende, en tot een bepaald doel, werden in de tweede kamer niet gevonden, en worden ook daar buiten in ons vaderland gemist. En toch kon de Heer Groen, sedert jaren het orgaan van eene zeer wezenlijke partij, van zijn standpunt met het volste regt beweren, dat hij zich zelven beschouwde en sprak zoo niet als hoofd en leidsman, dan toch als woordvoerder van een aanzienlijk deel zijner landgenooten, wier belangen hij in 's lands vergaderzaal bepleiten kwam. Hij is te zeer vertrouwd met de voorwaarden en vereischten van den regeringsvorm, waaronder wij thans leven, om niet in te zien, hoe wenschelijk, hoe noodzakelijk de speling van partijen is. Maar, schrijft Hello, ‘les partis politiques, cet instrument nécessaire d'un gouvernement représentatif, et sans lequel la nation, interrogée sur l'intérêt général, ne répondrait que par des opinions individuelles, les partis politiques ne sont pas de ces choses qui se commandent à volonté; on ne les décrète pas; ils naissent d'eux-mêmes, et ils naissent des moeurs plutôt que des lois; ils sont rebelles à la main de l'homme, dès qu'elle se fait sentir; enfants de l'opinion, ils en ont l'allure indépendante: et quand ils se sont formés, avec toutes leurs conditions constitutives, ils sont le symptôme le plus sûr de la liberté constitutionnelle dans sa maturité. Des partis politiques présupposent un esprit politique. C'est le bonheur singulier de l'Angleterre d'avoir eu ce genre d'esprit, dès les premiers efforts de son travail constitutionnel. De tout temps, les citoyens y ont eu la préoccupation constante de l'intérêt général; je ne dis pas qu'ils l'ont toujours compris; mais, bien ou mal entendu, il a été sans intervalle l'objet de leur inquiétude, et le peuple y a reçu cette
éducation des choses, à laquelle les hommes ne suppléent pas; c'est elle qui les a sauvés de l'indifférence politique, la plus mortelle ennemie du gouvernement représentatif. Alors, suivant l'éternelle loi de la liberté, les opinions se divisent et se classent, et celles qui ont de l'affinité entre elles, adhèrent et forment un parti. - Ce n'est cependant pas assez de la sympathie politique pour constituer un parti; il faut encore que la sympathie se forme dans un but légitime et sur la base d'un respect unanime pour la constitution du pays.

{==92==} {>>pagina-aanduiding<<}
C'est ce qui différencie le parti de la faction.’ In denzelfden geest, maar scherper en met meer juistheid teekent Bolingbroke het kenmerkend onderscheid aldus: ‘When a party abandons public and general ends, and devotes itself only to the personal interests of its members and leaders, it is called a faction, and its policy is said to be factious.’ - Welligt heeft het voorbijzien van dit onderscheid, het verwaarloozen der grenzen, die ‘partij’ en ‘partijschap’ afbakenen, meer dan iets anders bijgedragen om onze goede, vreedzame natie, bij wier voorvaderen het politieke leven zoo zeer ontwikkeld was, van de overtuiging, dat politieke partijen volstrekt noodig zijn, te vervreemden. Schrandere, helderziende landgenooten wezen bij herhaling, doch te vergeefs, het nut eener oppositie aan: wij herinneren slechts aan de schriften van den Heer Groen, uit eene vroegere periode, en aan eene keurige redevoering van den uitmuntenden grijzen geleerde, wiens jubelfeest, onlangs gevierd, de belangstelling van het geheele beschaafde Nederland heeft opgewekt. De factieuse Belgische oppositie werkte lang krachtig mede om ons te doen vergeten, dat eene tegenpartij tot het wezen van iederen constitutionelen regeringsvorm behoort. Dat men zijne zelfstandigheid ‘het dierbaarst voor ieder man, die ze gevoelt,’ zou moeten opofferen door aansluiting aan eene partij - zoo als de Heer Donker Curtius onlangs beweerde - durven wij tegenspreken, even stellig tegenspreken als het aanwezen in de kamer van zoodanige fractie als die rondborstige, cordate man bij deze gelegenheid schetste, en waarvan hij meer dan iemand afkeer gevoelen moet. Doch ontveinzen we ons niet, dat behalve onzen landaard en de personele zelfstandigheid, waarvan de afgevaardigde uit Almelo gewaagde, er andere bezwaren zijn: die ‘republikeinsche hebbelijkheid,’ die zich verzet tegen den ook bij-uitstek bekwamen; het gering aantal
leden der vertegenwoordiging, waardoor ieder te meer naijverig wordt op eigen invloed en beschouwing; de zeldzaam voorkomende vereeniging van gaven voor een hoofd en leidsman eener partij vereischt, - en bovenal het gemis van dien echten volksgeest onder ons, die ziel en leven geeft aan het raderwerk van staatsvormen. Slaan wij een blik op de opposan-
{==93==} {>>pagina-aanduiding<<}
ten, die zich in de vergaderzaal der tweede kamer, sedert de zamenstelling van dit bewind, hebben geopenbaard. Bij de eerste verschijning in het midden der afgevaardigden, sprak de minister van binnenlandsche zaken op zijne wijze eene korte, kernachtige rede uit: behelzende, deels geschiedenis der formatie van het nieuwe gouvernement, deels verklaring van de onderstelling en het vertrouwen, waarin het ministerie zijne taak had aanvaard. Maar geen programma. ‘Wij zouden,’ zeî de minister, ‘een programma niet afkeuren, wij zouden het voor gepast kunnen houden, indien het vorig gouvernement afgetreden was, omdat het sommige bepaalde vragen niet had kunnen brengen tot eene voldoende oplossing; maar in dit geval bevond men zich niet. Bovendien, een programma van een gouvernement is òf vervat in enkel algemeene bewoordingen - en dit is hetgeen meestal plaats heeft - òf het kan ook afdalen in bijzonderheden van wetgeving en bestuur. Wij hebben gemeend, dat niemand een programma van de laatste soort van ons zou verlangen, dat niemand zou verlangen een tafereel opgehangen te zien van onze toekomstige daden. En een programma in algemeene bewoordingen gesteld, mist, naar onze meening, juist dat onderscheidend karakter, hetwelk men er in zoekt. Zoodanig programma doet in den regel - en ik beroep mij hier op voorbeelden, die niet zoo ver af zijn - méér vragen ontstaan dan het beantwoordt. Wij hebben het beleid der zaken aanvaard in de onderstelling, in het vertrouwen, dat dit gouvernement, ik zal het opregt en eenvoudig zeggen, u welkom zou zijn. Het is opgerigt
op een tijdstip, onder omstandigheden, dat bij dit, meer dan bij eenig ander gouvernement medewerking eene voorwaarde is van bestaan. Zijn oorsprong duidt dit aan. Het is tot stand gebragt, om te zijn een gouvernement, overeenstemmende met de vertegenwoordiging. Wij gelooven, dat onze rigting die der kamer is. Geloofden wij dit niet, wij zouden het beleid der zaken niet hebben aanvaard. Aanvaardende, hebben wij gehandeld, elk onzer, tegen zijn eigen belang. Wij hebben ons bereid verklaard niet dan met aarzeling, maar ons eens bereid verklaard hebbende, aanvaarden wij met moed, en dien moed geeft ons bovenal het

{==94==} {>>pagina-aanduiding<<}
gevoel, dat wij in gedachte en in wil homogeen zijn met de vertegenwoordiging.’ - Het drietal verklaringen, in deze eenvoudige woorden vervat, werd het vereenigingspunt voor de aanvallen der bestrijders. Want alleen misverstand, - welhaast verdwenen, - kon voor een oogenblik binnen de Kamer, en daarbuiten den zin misduiden van eene uitdrukking van den minister: ‘wij vonden, en juist bij de bekwaamsten en waardigsten het meest, groote zwarigheid, om zich eene zoo gewigtige taak te laten welgevallen.’ Ieder, die deze woorden in den zamenhang en onbevooroordeeld leest, kan daarin onmogelijk iets kwetsends voor de ambtgenooten des ministers, of eenigen wederstand tegen den geest van het te vormen bewind, hoogstens slechts een' zeer verklaarbaren twijfel aan de duurzaamheid van het gouvernement, of wantrouwen op eigen verdiensten en bekwaamheid vinden. Eerst dus het terughouden, het niet-geven van een programma. Zoo wij voor een oogenblik vergeten, dat hier spreekt de miskende, belasterde, verguisde staatsman, aan wiens onhandige terzijdeschuiving het is dank te weten, dat een vol jaar voor de vestiging onzer instellingen verloren ging, dan vragen wij nog: ‘heeft hij niet regt in zijn beweren? welk programma heeft ooit eene vertegenwoordiging of het volk gebaat?’ ‘Maar,’ zegt de Heer Donker, ‘zoolang het vorig ministerie, mijne vrienden, aan het bewind waren, hadden wij vat op hen: het programma van 13 November was daar, aan welks tenuitvoerlegging zij waren gehouden: nu weet ik niet, waarheen de koers is gerigt.’ Het moet den gewezen minister geheel onbekend zijn gebleven, of althans toen hij deze woorden sprak, niet voor den geest hebben gezweefd, dat latere ministers, sedert zijne aftreding in het kabinet zijner vrienden gekomen, in het openbaar hebben betuigd, dat hun geen programma was voorgelegd, en zij dierhalve door geene bepalingen daarvan gebonden waren. Anders - wij zijn er overtuigd
van - zou een man van zulk een eerlijk en open karakter zoodanigen grond van bestrijding niet hebben gebruikt. Ook heeft hij in ééne der laatste zittingen zijn volkomen vertrouwen uitgedrukt, nadat hij de meeste ministers over hunne voornemens en in-
{==95==} {>>pagina-aanduiding<<}
zigten had hooren spreken. Het is waar, de minister van binnenlandsche zaken was niet aanwezig. Doch de Heer Donker scheen in te stemmen met de opmerking van een schrander medelid, dat, gelijk ieder tijdperk iets karakteristieks heeft, thans onder ons dat kenmerkende ligt in de behoefte aan organieke wetten. Welnu, het voorzien in deze behoefte is het eigenaardig gebied van den minister, die zich nog niet verklaarde. Mogt hij tot gezondheid en krachten wederkeeren, dan durven wij hopen, dat deze nu nog ‘toekomstige daad’ van den minister eene even onbewimpelde goedkeuring van zijnen tegenwoordigen bestrijder verwerven zal. Een geheel ander opposant is de Heer Groen van Prinsterer. Nogmaals brengen wij gaarne hulde aan zijnen ijver, zijne talenten, zijn onuitputtelijk vernuft. Sedert de dagen, toen Sheridan het Britsche parlement met de vonken van zijn genie bestraalde, is waarschijnlijk geene politieke vergadering door fijner scherts en meer echte geestigheid bekoord. Wij herinneren ons, jaren geleden, in een voortreffelijk vaderlandsch tijdschrift op den Heer Groen, dien geliefden kweekeling der Leidsche Hoogeschool, te hebben zien wijzen als voorbeeld, hoe de studie der ouden vormt en tot ontwikkeling brengt. Die het Attisch zout van Plato en Aristophanes ontberen moet, trooste zich met de proefjes, in het onvergelijkbaar Hollandsch van den Heer Groen uitgestrooid. En wie kan ontkennen bij alle verschil van overtuiging en beginselen, dat deze man, trots tegenstand en miskenning, zijne zaak heeft voorgestaan met eene volharding en vlijt, die alleen ingenomenheid met de gepredikte leer, een bijkans dweepziek ijveren voor geliefkoosde denkbeelden, en een vaste wil kunnen schenken.
Daarbij ontdekken wij in het karakter van dezen begaafden landgenoot telkens meer de trekken van den opposant, zoo als Bungener die schildert. Hij spreekt van Fénélon. ‘Nier qu'il ait été bon, doux, aimable, c'est impossible; mais on ne saurait nier non plus qu'il n'ait été ce que nous appellerions aujourd'hui un homme d'opposition. Que faut-il entendre par-là? Est-on homme d'opposition par le seul fait qu'on a eu souvent à combattre, souvent à s'opposer? Des hommes ont lutté toute leur vie sans que personne songeât

{==96==} {>>pagina-aanduiding<<}
à leur appliquer ce nom. L'homme d'opposition c'est celui, qui en attaquant, a l'art de se présenter comme attaqué, d'appeler sur sa cause un intérêt étranger au fond de la question, de regagner sur le terrain du sentiment ce qu'il perd sur celui de la logique, d'être battu enfin, en conservant les honneurs de la bataille. Ne sommes-nous pas encore sous le charme de l'intérêt dont il avait su s'entourer aux yeux de ceux-mêmes qui n'avaient que peu ou point de sympathie pour ses idées?’ Dit vragen wij ook aan allen, die zijne laatste redevoeringen hebben gehoord. Zijne handelingen wekten argwaan of wrevel; men keurde zijn herhaald, langdurig spreken af; men wapende zich tegen zijne bedoelingen; men laakte het misbruik van zijn vernuft; men twijfelde aan de gepastheid zijner onweêrstaanbare ironie. En toch, had hij gesproken, had de roede des toovenaars de omstanders aangeraakt, - men voelde zich tot hem getrokken: de zucht, om onpartijdig te zijn, deed luisteren; de spreker bezielde, omdat hij zelf bezield was: de scherpheid der uitdrukking, het vaak kwetsende der taal scheen den redenaar, men zou het haast gelooven, zijns ondanks ontsnapt. Zulk een eenvoudig, ingetogen man kon niet begeeren aan eene gansche vergadering de wet te stellen, door het opleggen van zijn woord en wil. Waren zijne beschouwingen niet nieuw en elders meêgedeeld, de herhaling scheen hier toch niet ongepast: want zeker, exceptionneel was zijn toestand, uitstekend zijn talent; en hoe gedrongen menigeen zich voelde om op te komen tegen enkele voorstellingen en wenken, er was toch een duister besef, dat ze in verband stonden met geheel het stelsel, welks wederlegging alleen door omkeering van den grondslag mogelijk was.
In de laatste rede van den Heer Groen kwam dit opmerkenswaardig gezegde voor: ‘dat hij zich verblijdde en zelfs behoefte had aan tegenkanting, zonder welke hij meenen zou ongelijk te hebben.’ Is het niet als hoorden wij Phocion bij toejuiching der menigte aan zijne vrienden vragen, of hem ook onverhoeds eene dwaasheid ontvallen was? En hoe kenmerken deze woorden tevens het eigenaardige der overtuiging van hem, die ze uitsprak. De Heer Groen is

{==97==} {>>pagina-aanduiding<<}
vroeger opgekomen tegen de aanmerking, die wij ons hadden veroorloofd, dat ook hij zich door exclusieven geest liet leiden. Wij meenden, dat voor elk, die zijne schriften kende, het aanvoeren van bewijzen even gemakkelijk als overbodig was. Treffender bewijs nogtans dan bovenstaande uitspraak zouden wij niet hebben gevonden. En is niet geheel zijn gedrag in de vergaderzaal der Tweede Kamer eene voldoende regtvaardiging van ons verwijt? Wij herinneren nu niet aan de lessen en vermaningen, regts en links door hem uitgedeeld, aan oude en jonge medeleden en aan den beroemden Guizot. Maar menigmaal was het, of liefde voor het vaderland, trouw aan het huis van Oranje, eerbied voor het Christelijk geloof enkel en alleen met zijne beginselen bestaanbaar zijn. Wij voor ons zullen desniettemin onzen uitstekenden landgenoot blijven eeren en achten, maar moeten toch betreuren, dat menige behartigenswaardige wenk, menige herinnering aan hooger beginsel verloren gaat, omdat men nu eenmaal gewoon is uit dien mond niets dan veroordeeling van al wat anderen denken en doen te hooren. Nog een woord over het redenaars-talent van den Heer Groen. Niemand staaft meer de waarheid van Cicero's zeggen: ‘Stilus optimus et praestantissimus dicendi effector ac magister.’ Lang reeds heeft hij het voorschrift van den Romein behartigd: ‘Caput autem est, quod (ut vere dicam) minime facimus: est enim magni laboris, quem plerique fugimus: quam plurimum scribere - qui a scribendi consuetudine ad dicendum venit, hanc affert facultatem, ut etiam subito si dicat, tamen illa quae dicantur, similia scriptorum esse videantur; atque etiam, si quando in dicendo scriptum attulerit aliquid, cum ab eo discesserit, reliqua similis oratio consequetur. Ut concitato navigio, cum remiges inhibuerunt, retinet tamen ipsa navis motum et cursum suum, intermisso impetu pulsuque remorum: sic in oratione perpetua, cum scripta deficiunt, parem tamen obtinet oratio reliqua cursum, scriptorum
similitudine et vi concitata.’ Diezelfde keurigheid van vormen, fijnheid van opmerking, gelukkige opvatting en onwaardeerbare tact, in al de schriften van den Heer Groen voorkomende, geven ook aan zijne adviezen en re-
{==98==} {>>pagina-aanduiding<<}
devoeringen eene onvergelijkbare aantrekkelijkheid. Herinneren we ons slechts de inkleeding van het antwoord aan den Heer Borret. Kan iets meer Grieksch in lijnen en omtrekken zijn, dan de wijze, waarop hij den welsprekenden afgevaardigde uit Limburg op de voorregten wees van zijn geslacht? Ja, zelfs bij den eersten aanval tegen het ministerie, hoezeer wij de verontwaardiging begrijpen, waarmeê die alles ondermijnende rede werd aangehoord; hoezeer wij met den minister instemmen, dat ze niet eene censuur der begrooting, maar eene inquisitie omtrent de personen der ministers was, blijft evenwel de behendigheid, waardoor de politieke kleur van het kabinet werd afgescheiden, bewonderenswaardig. En toen later de hoogst gunstige indruk, door den minister van oorlog, met zijne eerste rede bij de Leden der tweede kamer verwekt, dieper gegrift en versterkt moest worden, stonden vaderlandsche herinneringen en het streelen der militaire eer den redenaar gelijkelijk ten dienst. Volkomen heeft hij zich bovendien gezuiverd van de blaam door velen hem aangewreven, als ware het denkbeeld van aftreding eerst na zijne rede in den boezem van den grijzen krijgsman opgerezen. En toch gelooven wij, dat de voorsteller van het amendement, - die door de intrekking schooner triomf behaalde dan eene eenparige goedkeuring hem had kunnen schenken - zich te regt beklaagd heeft over de voorbarigheid, met welke over zijne wijziging het vonnis gestreken is. Wat laag en onedel is kan niet huisvesten in het ridderlijk gemoed van den Heer Storm van 's Gravesande. Hoe menigeen had uit valsche schaamte nagelaten, wat pligtbesef en liefde voor zijn Vaderland hem deden wagen! terwijl zijne bevoegdheid, zijn regt om meê te spreken in een uitmuntend discours
gehandhaafd werd. Het was verkwikkend eindelijk eenen deskundigen te hooren, nadat zoo velen het ‘coram Annibale de bello’ hadden vertoond. De Heer Groen zelf heeft dit erkend, en zich gehaast eene beleedigende uitdrukking terug te nemen. Maar nu zouden wij ten slotte, alvorens tot eene ontleding zijner oppositie over te gaan, aan dien uitmuntenden man de vraag willen rigten, of niet die gedurige verontschuldigingen, dat telkens herhaald intrekken van beweringen en epithétes, ten laatste zelfs een

{==99==} {>>pagina-aanduiding<<}
talent als het zijne moeten schaden? Of hij niet reeds de droevige ervaring heeft gehad, dat men ook zijne geestige welsprekendheid kan moede worden? of - om nu van het tijdroovende te zwijgen - het niet eene rol zou zijn hem meer waardig, kort vóór de sluiting der discussies de hoofdpunten in geschil te doen uitkomen, en dan bij te brengen wat de zaak beslissen kan. Zoo wij meenden door deze vraag den schijn van aanmatiging op ons te laden, wij zouden geaarzeld hebben ze neêr te schrijven. Maar zoo de Heer Groen regt heeft onzen lof te versmaden, wij hebben wederkeerig dat van te waarschuwen, zij het ook als de krekel dit den adelaar doet. Onder de veelvuldige treffende wenken, door hem in de laatste zitting gegeven, was ook die, dat in het ridderlijk tornooi van den parlementairen kampstrijd hij zich niet wagen moet, die niet kwetsen kan noch kwetsuren ontvangen. Maar de wetten van den kamp moeten dan wederzijds geëerbiedigd worden; of het tornooi loopt, om met Stahl te spreken, gevaar ‘in een' verdelgingskrijg der partijen te ontaarden.’











{==100==} {>>pagina-aanduiding<<}

Bibliographisch album.

Geschiedenis van den Jongsten Tijd, sedert den val van Napoleon tot op onze dagen. In eene algemeene beschouwing voorgesteld door Dr. K. Hagen, Hoogleeraar in de Geschiedenis en Staatkunde te Heidelberg. Vrij bewerkt naar het Hoogduitsch door Mr. P. Bosscha, Hoogleeraar in de Geschiedenis en Letterkunde te Deventer. 1ste en 2de Aflevering. Te Sneek, bij van Druten en Bleeker. 1849. bl. vi en 96-192.

S'il faut commencer par le commencement, dan zouden wij boven den titel alhier liever ‘duitschlands’ gelezen hebben. Niet dat in deze beide afleveringen geene sprake is van de overige Europesche staten, hetgeen natuurlijk niet mogelijk kon wezen; doch het eigenlijke punt der beschouwingen draait tot nog toe slechts om Duitschland henen, en haast zou men zeggen, alleen om het Weener congres en den Duitschen bond, met de gevolgen daarvan. In dit opzigt zou men hier kunnen verwijzen op Wolfgang Menzels ‘Geschichte der Deutschen bis auf die neuesten Tage,’ een uitmuntend werk, dat de geschiedenis der andere Staten van Europa toch mede, waar zulks te pas komt, in 't voorbijgaan opneemt, zonder daarom een zoo algemeen standpunt aan te nemen als Dr. Hagen. De lezing van Menzel voldoet daardoor aan de ruimste eischen, terwijl het hier aangekondigde werk voor elken niet-Duitscher, om kort te gaan, slechts schraal en onvolledig, hoogstens fragmentarisch mag heeten, en van die zijde alzoo velen niet bevredigen zal. Men vergelijke slechts, welk aandeel in dit eerste gedeelte, dat tot 1820 loopt, onze eigene landgenooten beslaan, om niet te gewagen van andere volken, in vergelijking van de beschouwing van den staatkundigen toestand van Duitschlands kleinste staten, waarin de schrijver telkens treedt. In het algemeen houden de staatkundige beschouwingen bij hem de overhand, hetgeen wij verre zijn van hem als een verwijt aan te re-
{==101==} {>>pagina-aanduiding<<}
kenen, doch dat wij mede gaarne op den titel hadden zien aangewezen, zoodat wij - eenmaal op weg, om onzen wensch te uiten - om dien geheel bevredigd te zien, het liefst bovenaan gelezen hadden: Duitschlands staatkundige geschiedenis van den jongsten tijd, enz. Daarbij was het gewis voor iedereen, in den eersten oogsopslag, nog duidelijker geweest, wat hij hier te wachten had van den voormaligen Heidelbergschen hoogleeraar, sedert afgezet als betrokken in den Badenschen opstand, en reeds
vroeger genoeg bekend als een der heftigste voorstanders der Duitsche eenheid, onder de leden van het Frankforter parlement - treuriger gedachtenis. Of zouden wij daarop reeds nu, mutatis mutandis, niet de eigene woorden van den S. mogen toepassen, waar hij, na de teleurstellingen te hebben opgesomd, die, na den val van Napoleon, de conferentiën in Oostenrijks hoofdstad achterlieten, zijne magere slotsom aldus sluit, bl. 55: ‘Deze zijn de wezenlijke uitkomsten van het Weener congres, waarlijk in dezelfde mate gering en onbevredigend, als de verwachtingen er van groot en veelomvattend waren geweest.’ Uit vreeze van hier een al te beslissend oordeel te wagen, laten wij gaarne aan anderen over, in hoeverre men, met het oog op Frankfort, de woorden, die op deze aanhaling onmiddelijk volgen, mede hierbij had mogen opnemen: ‘Grondig en diep behandelde het geene der groote ideeën, welke het menschdom sedert lang bezig hielden; de gewigtigste vragen liet het onbevredigd of loste ze op geheel in strijd met de openlijke meening.’ Het is intusschen - dit althans zal men gereedelijk toestemmen - alsof men reeds de geschiedenis dezer laatste vergadering las, wanneer wij, ten slotte der beschrijving van de vroegere bondsregeling, deze opmerking vinden, bl. 52: ‘Vat men den uitslag der onderhandelingen over de Duitsche staatsregeling onder één oogpunt te zamen, zoo ontwaart men daarin den zegepraal (sic!) van het vorstelijk beginsel over dat des volks, het beginsel der versnippering over dat der eenheid. Een tijdlang scheen het wel, alsof het laatste, hetwelk nog daarenboven de openlijke meening voor zich had, de zege zou behalen; spoedig echter verdween deze hoop; want aan de zijde van het anti-eenheidsbeginsel werkten veel rustiger en onvermoeider krachten, dan aan de andere, verbonden en ondersteunden elkander en verkregen de bovenhand.’
Keeren wij hiermede even op den S. zelven terug, dan moeten wij ons leedwezen te kennen geven, dat zijn werk welligt onvoltooid zal blijven, ten minste vooreerst waarschijnlijk lang rusten. Deze vrees uiten wij naar aanleiding van hetgeen ons de nieuwsbladen onlangs hebben medegedeeld, namelijk: dat Dr. Hagen, nadat hem de venia docendi ontnomen was, eene buitenlandsche reis had ondernomen en niet ligtelijk zou terugkeeren, als zijnde ‘zwaar gecompromitteerd.’ Zoo berigtte ons althans het ‘Handelsblad’ van 3 September, jl., hetwelk wij natuurlijk als een schild voor ons houden, wanneer men ons, op welken grond ook, al te voorbarig ging noemen. En waarom wij nu het jammer zouden vinden, dat dit boek in zijne geboorte bleef steken, daarvan is de reden alleen, dewijl wij, in weêrwil van de aanmerking van zoo even, welke hierop neêrkwam: dat deze geschiedenis minder, gaf, dan zij wel scheen te beloven, daarin evenwel groote verdiensten erkennen, voornamelijk ten opzigte der uiteenzetting van de heterogene bestanddeelen van N. en Z. Duitschland. Wij durven echter gerust de verzekering geven aan ieder, die vermeenen mogt zich zelven te compromitteren, met het geschrift van eenen in den Badenschen opstand gecompromitteer-
{==102==} {>>pagina-aanduiding<<}
den in handen te nemen, dat hij van dien kant het wel kan wagen. Niet dat het moeijelijk zou wezen, om hier- en daarvandaan eene zinsnede voor den dag te halen, welke een behoorlijk betaald censor onvoorwaardelijk schrappen moest; maar van de andere zijde krijgt Napoleon toch ook zijn gewoon epitheton van ‘de geweldenaar,’ en zou b.v. Metternich zelf moeten erkennen, dat hij nog wel eens minder gunstig beschreven is, dan op bl. 110 en volgende. Zoo zouden wij mede kunnen aanhalen, hoe de Schrijver zich uitdrukt over de Spaansche staatsregeling van 1812, bl. 66: ‘Deze staatsregeling had, zoo als men ziet, een sterk uitgedrukt democratisch bestanddeel, en men mag het er
wel voor houden, dat de beperkingen, aan welke zij de vorsten onderwerpt, als onvereenigbaar te beschouwen zijn met een waardig koningschap.’ Doch hierbij komen wij nogtans er gaarne voor uit, dat, nu wij eenmaal zoo wat de kleur kennen van Dr. Hagen, zijn spreken over een ‘waardig koningschap’ en wat dies meer zij, bij ons ten minste het vermoeden deed ontstaan, of hij niet, even als Louis Blanc, in zijne ‘Histoire de Dix Ans’ (maar die komt er dan trouwens meer ridderlijk mede voor den dag) juist door op deze wijze te redeneren, bedektelijk had willen aantoonen, hoe, mede volgens hem, een constitutioneel koningschap, in velerlei opzigten, zoo al niet practisch, dan ten minste logisch onhoudbaar is - atqui ergo! Dit is trouwens zeker, dat de S., door zijne wijze van voorstelling, het koningschap in het algemeen niet van de luisterrijkste zijde doet uitkomen. Bij het uiteenzetten der verschillende wijzigingen, die Duitschlands staatkunde na 1814 bij herhaling onderging, leert men op iedere bladzijde, hoe de gezamenlijke vorsten, niet zoo zeer het belang hunner onderdanen, dan wel dat van hun eigen persoon en stand, als men zoo eens spreken mag, op 't oog hielden, en verder, hoe zij, hetgeen zij dan eenmaal, door de tijdsomstandigheden waaronder zij verkeerden, gedwongen hadden toegegeven, weldra weder zochten terug te trekken, wanneer hun de handen wat ruimer werden, of op andere wijzen buiten werking te brengen; waarbij natuurlijk het beruchte artikel 13 der Bondsacte - over de landstenden - nog al eens op het tapijt wordt gebragt. Om anders even hierbij aan te wijzen, hoe de S. doorgaans zijne meening nog al onbewimpeld verklaart, dewijl wij daar zoo even van bedektelijk spraken, hetgeen in den regel het geval niet bij hem is, en om tevens in een paar woorden nog duidelijker te maken van welke kleur alweêr hij is, voor al wie hem verder zou willen leeren kennen, alvorens zijn werk in handen te nemen,
schrijven wij nog deze regelen af van bl. 143: ‘Eindelijk merken wij zelfs in Pruissen, eenen protestantschen staat, eene in het oogvallende toegevendheid jegens de ultramontaansche bedoelingen op; thans werkte daar nog een ander element, namelijk de protestantsche regtzinnigheid. Want even als de Roomsche, zoo zocht ook de protestantsche hierarchie uit den geest des tijds voordeel te trekken. Naauwelijks had de godsdienstige stemming dier dagen gelegenheid gehad, zich van eene schoone zijde te vertoonen en weldadige vruchten voort te brengen, of de ijveraars der protestantsche regtzinnigheid zijn daar, om alles weder in het keurslijf harer dogmen te prangen. Ook zij hielden het voor noodig, zich aan de staatsmagt aan te sluiten en door haar ondersteund te worden, gelijk ook aan den anderen kant de regeringen deze terugwerkende theologie meenden te moeten bevorderen, daar zij haar niet minder, dan het katholicismus, door beperking van den mensche-
{==103==} {>>pagina-aanduiding<<}
lijken geest, in de hand werkt.’ Weinig vooraf had hij reeds uitgesproken, hoe het door Alexander voorgeslagen Heilig Verbond, door het mystimus eener vrouw, Mevrouw van Krudener, te voorschijn geroepen, weldra werd aangewend, om door het godsdienstig element voordeelig terug te werken op dat van behoud in de staatkunde. - Doch ongemerkt zouden wij met dat al hier ook eenigzins den censor spelen, en dat wel zeer tegen onze bedoeling aan, want uit den S. zelven ontleenen wij nog slechts de volgende regelen, om aan te toonen, hoe losse aanhalingen soms eenen verkeerden invloed kunnen uitoefenen; waarbij men tevens een voorbeeld ontvangt van de wijze, waarop het reactionnaire Pruisen reeds in 1819 te werk ging. ‘Onder de papieren van Arndt (dus lezen wij op bl. 169) bevonden zich eenige aanmerkingen van den koning van Pruissen op een ontwerp tot oprigting der landweer, door Gneisenau opgesteld. Deze laatste had ze vroeger aan Arndt medegedeeld, die ze als eene merkwaardigheid had
afgeschreven. Deze aanmerkingen, in korte bewoordingen vervat, op den rand van het ontwerp geschreven, bevatteden onder anderen een paar uitspraken, die, buiten het verband beschouwd, eenen geheel anderen, eenen revolutionairen zin opleverden. Daaruit maakte nu de staats-courant, die misschien niet wist, dat deze woorden oorspronkelijk uit de pen van den koning zelven gevloeid waren, eene aantijging op, waardoor aan Arndt zelfs bloeddorstige bedoelingen werden toegeschreven.’ - De korte levensschets van Arndt, den gevierden dichter van: Was ist das Deutschen Vaterland! gevolgd door die van Jahn en Görres, behoort gewis niet tot de minst boeijende bladzijden van het werk. Men mag echter niet ontkennen, dat de S. zijne helden wel met eenige voorliefde behandelt, en dat het halve dollemanskarakter van onzen, zoo als Heinrich Heine hem beleefdelijk noemt, Grobianus, hier onder het voordeeligste licht geplaatst wordt. Bij Görres - zij dit in het voorbijgaan opgemerkt - wordt zijn in 1814 uitgegeven dagblad hier met ‘de Rhijnsche Mercurius’ vertaald, en zoo leest men weêr een paar bladzijden verder van den ‘Rijnschen Merkuur’: een hinderlijk germanisme, en inconsequent bovendien. De vrije bewerking overigens, zoo als de Hoogleeraar die noemt, dewijl hij meende de vrijheid te mogen nemen, hier of daar iets weg te laten, wat hem voor den Nederlandschen lezer minder belangrijk scheen, en op enkele plaatsen er iets bij te voegen, dat hem noodig voorkwam, is vloeibaar en aangenaam; sommige kleinigheden welligt uitgezonderd, waaronder men b.v., namens het Instituut, meer dan eens protest zou kunnen aanteekenen tegen dat hier nog al vaak gebezigde dezelve, tegen drukoord, enz. Tot de kleinere onnaauwkeurigheden - doch hoe gering ook, liefst ontmoet men ze niet, - zou men mede kunnen brengen, dat alzoo het Madridsche dagblad de ‘Atalaia’, na eerst aldus genoemd te zijn, later, waar
het weêr voorkomt, achter zich krijgt: (d.i. de schildwacht), eene uitlegging, die men trouwens liever had moeten geven, toen het voor de eerste reis genoemd werd. Of intusschen die weglatingen, waarvan gesproken wordt, als geen verlies mogen beschouwd worden, daarover kunnen wij, zonder het origineel te vergelijken, moeijelijk oordeelen. In ieder geval zouden wij die verklaring liefst niet gevonden hebben, want het oordeel over het min of meer belangrijke voor den Nederlandschen lezer blijft altijd subjectief, en daarbij geldt het hier zuivere geschiedenis, waarvan het kleinste détail toch, zoo het belang heeft voor den Duitscher, het mede voor ieder ander heeft,

{==104==} {>>pagina-aanduiding<<}
die zijne historie beoefent. Die bijvoegingen verder op enkele plaatsen komen niet druk voor; slechts eenmaal in deze beide afleveringen, zoover althans uit de aanteekeningen blijkt, en dat wel op bl. 59. - Deze aanteekeningen ten slotte, mogen meerendeels als aanwinst op het geheel beschouwd worden, doch bij enkele punten ware het gewis niet ongevallig geweest, die evenzeer gemaakt te zien, en dat wel van eenigzins kritischen aard. Zoo leest men onder anderen reeds op. bl. 10, dat het Russische volk, met eene opoffering, eenig in de geschiedenis, zelf Moscou in den brand heeft gestoken, enz., waarbij men met een enkel woord wel had kunnen voegen, dat men van die gansche zaak van Rostopschin mede mag zeggen: adhuc sub iudice, lis est. - Op bl. 33, waar van de uitbundige feesten van het Weenercongres gesproken wordt, staat: ‘Zoo kostte de keizerlijke tafel alleen, zoo als ons ten minste de graaf de la Garde berigt, dagelijks 50,000 gulden, en de kosten van het geheele congres berekende men alleen voor het Weener hof op 30,000 millioenen.’ Die dertig duizend millioenen!! is welligt eene drukfout; zoo niet, dan zouden wij gaarne hier eenige aanmerking van den Hr. B. gevonden hebben, al zou die ook al niet meer behelzen, dan hetgeen wij zelven, voor 't oogenblik, daarop weten in te brengen, namelijk, dat het berigt van den edelen graaf, in weêrwil dat Dr. Hagen het zoo half en half op het sleeptouw medeneemt, bij ons maar volstrekt er niet in wil. De laatste aanteekening op de eerste aflevering luidt aldus: ‘Over de veldslagen bij Quatrebras en Waterloo kan men uitvoeriger berigten vinden, behalve bij vele buitenlandsche schrijvers, bij Jac. Scheltema: De laatste veldtogt van N. Bonaparte,’ Amst. 1816 en J. Bosscha, ‘Nederl. Heldend.’ Afl. 31. - In dit geval had men hier in de eerste plaats moeten verwijzen naar het, volgens bevoegde beoordeelaars, zoo als wij vermeenen, allezins belangrijke werk
van van Löben-Sels, ‘Bijdragen tot de krijgsgeschiedenis van Napoleon,’ enz., 's Hage, 1839-42.
Op de eerste bladzijde der tweede aflevering komt voor, hoe zich, na den tweeden afstand van Napoleon, weinige stemmen verhieven voor de Bourbons; hoe er eene niet onaanzienlijke partij bestond voor Louis-Philippe; hoe anderen aan eene republiek dachten, weder anderen aan Napoleon II. - Hier had men kunnen aanteekenen, dat er destijds meer kandidaten voor den Franschen troon werden aangewezen, waaronder nog onze overledene koning Willem II, zoo als men mede vinden kan in de ‘Memoires de Louis XVIII.’
Doch hiermede voor ditmaal genoeg, waarbij wij gaarne herhalen, dat het ons aangenaam zal wezen te kunnen terugkeeren tot het werk van Dr. Hagen.

Dr. C.A. ENGELBREGT.


{==105==} {>>pagina-aanduiding<<}

Leer- en Leesboek voor de scholen, over de Grondwet van het Koningrijk der Nederlanden, door H. Hemkes, Kz., Hoofdonderwijzer der openbare Nederduitsche school te Voorburg. 's Gravenhage. Gebroeders Belinfante. 1849.

Hemkes heeft een nuttig werk verrigt. De aandacht van het algemeen verdient er op te worden gevestigd. Of het voor den leeftijd, welken het boekje bedoelt, geschikt is en ingerigt kon worden, blijft de vraag. Anders is het onderwerp bevattelijk genoeg behandeld. Alleen blijkt de verklaring der vreemde woorden onvolledig, daar er te veel uitdrukkingen in den loop van het werkje worden aangetroffen, waarvan Hemkes de uitlegging schuldig blijft. Zij worden daardoor bekend ondersteld en zijn ondertusschen voor de kinderen onverstaanbaar. Eenvoudiger ware het geweest, zoo die woordenlijst achterwege ware gelaten en iedere uitheemsche of twijfelachtige uitdrukking, gelijk er uit den aard der zaak telkens voorkomen, aan den voet der bladzijde eene korte opheldering had erlangd.
Ook zouden er aanmerkingen op de verdeeling te maken zijn. Men vat b.v. niet, waarom de vermelding der kiesdistrikten, bij de behandeling van het eerste hoofdstuk der Grondwet gevoegd is, (art. 6 geeft geene voldoende reden) daar de leerling nog niets van kiesregt vernomen heeft. Eigenlijk is het eene hoofdfout, dat Hemkes de orde van de Grondwet getrouw volgt en zich alzoo buiten magte stelt de kinderen een overzigt van het staatsgebouw in deszelfs geheel te geven, beginnende met het bestuur des lands en afdalende tot dat der provincie en der gemeente.
Tevens hadden de knapen een oppervlakkig denkbeeld van eene begrooting dienen te krijgen, een onderwerp van even groot belang voor het minste winkeliertje als voor het hooge rijksbewind en dat inderdaad wel voor eene tua res agitur mag gelden. Hemkes schijnt evenwel van eene tegenovergestelde meening. Waarom ze niet, bij gelegenheid, dat de Rekenkamer ter sprake kwam, onder de aandacht gebragt?
De mondelinge voordragt des onderwijzers is bij het gebruik al te zeer noodzakelijk, daar de meesten zich toch beneden hunne taak zullen rekenen, gelijk Hemkes zelf niet altijd op de hoogte was.
Te midden van zeer behartigingswaardige wenken, zoo als de uitweiding over het regt van gratie en die over armoede en onderwijs, waar Hemkes meer op zijne plaats is, treft men - om van de misplaatste levensgeschiedenis van Willem II niet te spreken - enkele overdrevene beschouwingen aan, die wel wat heel onnoozel schijnen, en hoezeer het nu niet noodig is in kinderzielen zaden van wantrouwen omtrent deugd en eerlijkheid te

{==106==} {>>pagina-aanduiding<<}
strooijen, behoeft men haar toch niet schilderijen voor oogen te stellen, welke een valsch begrip van de maatschappij zouden kunnen geven.
Het boekje is geschreven zoo als de meesten onzer schoolboeken. Op de beste plaatsen is de stijl vrij krachtig, somtijds evenwel armoedig en een weinigje lam, meer dan eens gerekt, over het geheel derhalve ongelijk, en de geest, naar mijn zin, wat heel gemoedelijk voor het onderwerp.
Zeer wenschelijk ware het, zoo, op het prijzenswaardig voorbeeld van Hemkes, een wetenschappelijk man voor de hoogste klasse der Gymnasia, bij gevolg niet voor kinderen, maar voor beschaafde jongens van zestien en zeventien jaren, dergelijke boeken, als waarvan er een hier wordt aanbevolen, ontwierp, welke niet alleen van de Grondwet, maar ook van het Burgerlijk Wetboek, van dat van Burgerlijke Regtsvordering, van dat van Strafvordering, een helder denkbeeld en overzigt gaven, opdat onze jongelieden, ten aanzien der staatkundige vorming, niet onvoorbereid meer in eene maatschappij traden, waarvan hunne opvoeders verzuimd hadden hun het zamenstel te leeren kennen; in een gebouw, hetwelk zij niet weten hoe het in elkander zit, en waarin zij niettemin werken, handelen, huishouden, dat zij in een woord bewonen moeten. Dat een eenvoudig dorpsschoolmeester de behoeften aan een dergelijken arbeid gevoeld en de taak, hoe onvolkomen dan ook, aandurfde, is een teeken, dat het openbare leven meer en meer ontwaakt. De poging verdient hulde en aanmoediging, en het is overbodig te verzekeren, dat, in den nog weinig ontwikkelden toestand des Nederlandschen staatsburgers, menigeen voor wien het schijnbaar niet bestemd is, het leesboek ter sluik in handen zal nemen en dankbaar den verdienstelijken bewerker den tijd er aan besteed niet doen beklagen.

Leiden, November, 1849.
J.K.



{==107==} {>>pagina-aanduiding<<}

Duitschland, Engeland en Schotland. Herinneringen van een' Zwitsersch predikant, door J.H. Merle d'Aubigné. Uit het Engelsch door J. Oudijk van Putten. Te Rotterdam, bij van der Meer en Verbruggen. 1848 en 49.

De schrijver der ‘Herinneringen’, welke wij mits dezen aankondigen, heeft door menig belangrijk geschrift, zoowel in het binnen- als buitenland, zijn, roem genoegzaam gevestigd. Bovenal viel aan zijne ‘geschiedenis der hervorming in de XVIde Eeuw’ een' reusachtigen bijval ten deel, terwijl al wat hij later op dezen uitgebreiden arbeid volgen liet, door het lezend en denkend publiek met onderscheiding werd behandeld. De aanleiding tot de uitgave van deze ‘Herinneringen’ kreeg Merle d'Aubigné op eenen togt, welken hij, ten jare 1845, naar Duitschland en Groot-Brittannië ondernam, die ten oogmerk had, om de banden van veréeniging, welke de christenen van Genève aan die landen verbond, naauwer toe te halen; tevens om de betrekkingen van het euangeliesch genootschap in Zwitserland inniger te doen worden. De schrijver is iemand, die, bij fijne opmerkingsgave en levendig gevoel, een ongemeen talent bezit, om de verschillende indrukken, welke hij ontving, in vloeienden stijl en gekuischte taal weder te geven. Het is dus vooruit te berekenen, dat de lezing van het merkwaardige, dat den Zwitserschen geleerde getroffen heeft op zijne reize, die uit haren aard zoo menige bijzonderheid moet opleveren, welke de gewone tourist moet missen, even belangrijk als boeijend wezen zal. Intusschen is het boek, dat hij leverde, geenzins van eenzijdigheid vrij te pleiten, de aanmerking van 't gemis eener onpartijdige, objectieve kritiek reeds menigmalen gemaakt en vast niet ongegrond. Van de drie landen, op den titel genoemd, is het laatste het uitvoerigst behandeld; Duitschland het kortst en oppervlakkigst. De wijsgeerige en godgeleerde rigting, voorgestaan door Neander, Nitzsch, Ullmann e.a., wordt (ofschoon de S. zijn best doet 't gesproken oordeel door enkele loftuitingen te vergoêlijken) lager geschat dan de weg, dien Hengstenberg en Claus Harms insloegen; 't spreekt van zelfs, dat over de jonge
Hegelianen, over Bauer, Feuerbach en Strausz het ernstigst ‘anathema’ wordt uitgesproken. Schotland is met bijzondere voorliefde herdacht. In de beschouwingen, waartoe het verblijf aldaar den S. aanleiding gaf, vlocht hij belangrijke meêdeelingen nopens het ontstaan der ‘free Church’; de voorbereiding, de ontwikkeling en de gevolgen dier gebeurtenis, en plaatste deze belangrijke episode der kerkgeschiedenis, waarbij hij tot Maria Stuart en Jacobus opklimt, in het heldere licht der geschiedenis.
Wij kunnen ons, uit den aard van het werk zelf, niet bezig houden met eene uitvoerige bespreking van deze reis- en geschiedkundige herinneringen: wij treffen daarin zoo veel goeds, nuttigs en wetenswaardigs aan, dat we de

{==108==} {>>pagina-aanduiding<<}
vlek van eenzijdigheid voor veel verlicht houden door menigvuldige deugden en schoonheden; wij hopen dus het boek in veler handen te zien. Zij, die het standpunt des schrijvers deelen, zullen er meê dweepen; die met hem in gevoelen verschillen, zullen hem den lof niet kunnen onthouden van grondige kennis, fijne opvatting en welsprekende voordragt; die zijn werk onbevooroordeeld lezen, zullen er menig aangenaam en nuttig oogenblik bij genieten - maar allen herinneren wij, ten opzigte van de onvoorwaardelijke aanneming der gevoelens en meeningen, die de S. vaak met veel gezag als de echte opgeeft, de waarschuwing: ‘hier liggen voetangels en klemmen.’
Den vertaler komt de lof toe, dat hij het oorspronkelijk in vloeijend, zuiver Hollandsch wedergeven en den tekst met menige ophelderende aanteekening heeft verrijkt; het uiterlijk dezer overzetting draagt blijken, dat ze met naauwgezetheid, dat ze ‘con amore’ bewerkt is; ook de uitgevers hebben door goed papier en eene nette typographische uitvoering het hunne gedaan om het boek ingang te doen vinden.

*†*








{==109==} {>>pagina-aanduiding<<}

Het wezen der Christelijke Openbaring.

Disputatio Academica de Patefactionis Christianae indole, e vocabulis ΦΑΝΕΡΟΥΝ et ἈΠΟΚΑΑΥΠΤΕΙΝ in libris N.T. efficienda. Scripsit Fredericus Guilielmus Bernardus van Bell, Theol. Doctor. Lugduni-Batavorum, apud P. Engels. Lipsiae, apud T.O. Weigel. MDCCCXLIX.

Indien het nederschrijven van het opschrift boven dit opstel de verpligting voor ons met zich bragt, om over het daarin uitgedrukte onderwerp eene Verhandeling te leveren, wij zouden er voorzeker niet zonder aarzeling toe besloten hebben. Wie het toch in onze dagen onderneemt, voor het Godgeleerde publiek als schrijver over het wezen der Christelijke Openbaring op te treden, neemt alles behalve eene gemakkelijke taak op zich. En is er aan zijnen arbeid op zich zelven reeds veel bezwarends verbonden, het valt bovendien reeds vooraf te berekenen, dat het werk, waaraan hij zich gaat toewijden, hoogst ondankbaar is te noemen. Hij moge zijne taak op zoo uitstekende wijze vervullen, als het nog aan geenen zijner voorgangers gelukte, nog altijd blijft het eene onmogelijkheid, voor zijne voorstelling eene, ook maar eenigzins algemeene, toestemming te verwerven, en het vonnis der veroordeeling, niet van ééne, maar van onderscheidene regtbanken, over zijne beschouwing te ontgaan. Waar-
{==110==} {>>pagina-aanduiding<<}
lijk, wel mogt de schrijver van het, aan het hoofd dezer bladzijden vermelde, geschrift van de notio Patefactionis divinae verklaren: ‘de qua philosophos inter et theologos numquam non lis fuit atque disceptatio, neque inter ipsos etiam theologos unanimis est sententia’ 1. Neen, zoo ver heeft men het nog in geenen deele gebragt, dat omtrent dit punt de akten gesloten zouden zijn!
Het is dan ook eene minder zware taak, die wij op ons namen. Wij willen, namelijk, den lezer op een verschijnsel in de Godgeleerde letterkunde, en, gelijk uit den boven uitgedrukten boektitel blijkt, op een Akademisch proefschrift opmerkzaam maken, hetwelk zich zelf als een onderzoek naar het wezen der Christelijke Openbaring aankondigt. Wij willen kennis nemen van hetgeen hij, die den moed gehad heeft de taak te aanvaarden, ons hooren doet, en den inhoud van zijn geschrift, om zoo te spreken, tot een meer algemeen goed trachten te maken. En wij doen dit met belangstelling. Want is het werk bezwarend, het is tevens uiterst gewigtig. En ofschoon de eenvoudige Christen, zonder het wetenschappelijk onderzoek omtrent dit vraagstuk, in den zegen des Christendoms kan deelen, de Theoloog mag daarmede niet tevreden zijn. Hij heeft ten roeping het Christendom te begrijpen, en mag zich wel het minst onttrekken aan hetgeen, gelijk hier, zijn' diepsten of eersten grondslag betreft. Het is behoefte voor hem, de Godsdienstbedeeling des Nieuwen Verbonds in hare hoofdelementen ook voor anderen duidelijk te maken. Wie zou dan de onderneming van den steller van dit geschrift niet toejuichen?
De schrijver is een jeugdig geleerde, die voor de eerste maal met zijn werk voor de oogen der Godgeleerde wereld optreedt. Deze omstandigheid zou den een' of anderen wel eens kunnen doen aarzelen, aan de keuze der stof zijne goedkeuring te schenken, en doen vragen, of de leerling de les van den leermeester niet had behooren te behartigen, om het opbouwen der dogmatische wetenschap voor rijperen leeftijd over te laten 2? Maar vooreerst moet ik hiertegen in-
{==111==} {>>pagina-aanduiding<<}
brengen, dat het hoogst loffelijk is te achten, wanneer de jeugdige Theoloog omtrent de grondbegrippen des Christendoms voor zich zelven tot zekerheid tracht te komen: en dat hij in een Akademisch proefschrift van zijne opvatting rekenschap geeft, is toch wel geene vermetelheid. En dit vooral niet, wanneer het op zoo bescheidene wijze geschiedt, als hier. De schrijver toch zegt in zijne Voorrede, van eene eigenlijk gezegde ontwikkeling van het wezen der Christelijke Openbaring: ‘Gravissimam hanc rem non uno, eoque juvenili, opusculo pertractari posse probe scio.’ In de tweede plaats merken wij dan ook op, dat het dit niet is wat hij geleverd heeft. Zijn geschrift is meer van uitlegkundigen, dan van leerstelligen of leerstellig-wijsgeerigen aard. Hij stelt zich, namelijk, ten taak, de beide woorden, waarmede hij in de schriften des Nieuwen Testaments de Christelijke Openbaring acht aangeduid, van nabij te beschouwen, hunne bijzondere beteekenis met juistheid op te sporen en aan te wijzen, en hunne onderlinge verhouding in het licht te stellen. ‘Quod spectavi,’ schrijft hij, ‘hoc unice est, ut, instituendâ disquisitione exegeticâ de vocabulis ϕανεροῦν et
ἀποκαλύπτειν in libris N.T., fundamenta jacere periclitarer, a quibus rite demum inchoari possit notionis de patefactione Christiana constructio.’ De titel zelf duidt het ook kennelijk genoeg aan. In het breede houdt hij zich met die woorden bezig. Die woorden dus als het ware zelve te laten spreken aangaande het wezen der Christelijke Openbaring, dit is het wat hij beoogt. Hij is dan ook kort waar hij ten slotte bij dat wezen in het bijzonder stilstaat, anders gezegd bij het bepaald dogmatische gedeelte van zijnen arbeid, en komt er ook te dier plaatse voor uit, dat men niets minder van hem te wachten heeft, dan eene volledige behandeling van het onderwerp.
Terwijl dus den schrijver de keuze van zijne stof niet is ten kwade te duiden, heeft hij haar behandeld op eene wijze, die voor zijn standpunt in de geleerde wereld voegt, die binnen zijn bereik valt. En die wijze, hoe verdient zij onze goedkeuring! Men is het in de laatste jaren hoe langer hoe meer gaan inzien, dat de opbouw der Dogmatiek van eene goede Exegese moet uitgaan. ‘Nisi notionibus, quae dicun-
{==112==} {>>pagina-aanduiding<<}
tur, biblicis,’ zegt de schrijver te regt 1, ‘dogmaticae notiones nitantur atque ex iis succum et sanguinem ducant, omnis Theologia fundamento caret neque Christiana potest nuncupari.’ Slaan velen, inzonderheid onder onze Hoogduitsche naburen, eenen anderen weg in, daar zij aan de wijsbegeerte genoeg schijnen te hebben, of, van wijsgeerige praemissen uitgaande, in de Heilige Schrift slechts de bevestiging zoeken voor hunne stellingen - de genius philologicus, die onzen landaard kenmerkt, moge ons bewaren, om, bij al de aandacht, die wij niet ten onregte aan de Hoogduitsche letterkunde schenken, deze verkeerde rigting van sommige harer coryphaeën na te volgen! En wat schoone vruchten heeft het vasthouden aan en handhaven van dit beginsel reeds opgeleverd! Het valt wel niet te ontkennen, dat de stem der Exegese bij velen, ook in ons Vaderland, nog voor de traditio dogmatica, of voor de stelsels van eigene vinding zwijgen moet; het valt evenmin te ontkennen, dat de Exegese bij velen, die hare regten geenszins schijnen te miskennen, nog in de slavernij der dogmatiek moet zuchten, en dikwijls alleenlijk bestaat in eene traditio exegetica, die in den grond niets anders is, dan de spruit eener meest onbijbelsche en onevangelische Dogmatiek; - toch zal geen onpartijdige onze uitspraak wraken. Waaraan anders, dan aan eene gezonde schriftverklaring, is het bijv. te danken, dat wij het weten, dat het geloof, naar de Christelijk
Apostolische opvatting, niet in het onderwerp, maar uitsluitend in de daad des geloofs gelegen is; dat de woorden van Paulus: δοκιμαζέτω δὲ ἄνθρωπος ἑαυτόν (1 Kor. XI: 28), geen den minsten grond geven tot de gevolgtrekkingen ten aanzien van de zelf beproeving, die het Avondmaal moet voorafgaan, als zoo dikwijls daaruit zijn afgeleid? Heeft het streng vasthouden aan de ware beteekenis der woorden, het uit elkander houden van vroeger zoo menigmaal onderling verwarde voorzetsels, niet de onhoudbaarheid van menige, vroeger verdedigde, leerstelling doen blijken? Wien is het onbekend, hoe de leer der Verzoening aan helderheid en bepaaldheid gewonnen heeft, door het naauwkeurig onderscheiden en

{==113==} {>>pagina-aanduiding<<}
onderzoeken van de woorden ἱλασμός en καταλλαγή? Hoe menig dwaalbegrip is aan het licht gekomen, door den voortreffelijken arbeid, voor eenigen tijd aan de woorden σάρξ en σῶμα besteed! De Heer van Bell levert ons een gelijksoortig geschrift. Twee woorden, wel in onze overzetting gelijkluidend, maar geenszins in den grondtekst; woorden, waarmede eene uiterst gewigtige bijzonderheid wordt aangeduid, beschouwt hij van naderbij, om hunne onderscheidene beteekenis te leeren kennen. Reeds a priori kunnen wij vaststellen, dat dit onderzoek voor het begrip der Christelijke Openbaring niet geheel onvruchtbaar kan zijn. Daar elk woord in den grond slechts ééne beteekenis heeft, moet men, bij eene juiste onderscheiding en naauwkeurige bepaling der beteekenis van ϕανεροῦν en ἀποκαλύπτειν, ook in gezegd begrip leeren onderscheiden wat vroeger meestal werd verward, moeten onze denkbeelden langs dezen weg in juistheid en bepaaldheid dienaangaande winnen.
Het was ons dan ook geenszins eene onaangename taak, die de redactie van ‘de Gids’ ons opdroeg, toen zij ons verzocht de Dissertatie van den Heer van Bell in haar Tijdschrift aan te kondigen. Wij bragten ons zelven gaarne onder de verpligting, den schrijver met bijzondere aandacht in zijne nasporingen te volgen, en waren daartoe te eerder geneigd, daar wij de lezing van zijn geschrift met eene goede verwachting konden aanvangen. Want is hij nog niet als schrijver opgetreden, de uitspraak der Godgeleerde Faculteit, aan twee onzer Hoogescholen, over door hem ingezondene prijsantwoorden, strekt ten waarborg, dat zijn arbeid de belangstelling van den vriend der wetenschap verdient. Doch ook zonder dat zou reeds de herinnering van eenige aangename uren, die wij voor ruim twee jaren in gezelschap met hem mogten doorbrengen, ons hebben genoopt, zijn werk gretig ter hand te nemen.
Ik heb den lezer reeds te kennen gegeven, dat ik meer als Referent, dan als Recensent zal optreden. Ik geloof, dat dit niet nutteloos zijn zal. De inhoud van Akademische Dissertatiën komt zoo dikwijls slechts ter kennisse van een beperkt publiek! Hier heeft de schrijver de algemeenmaking van zijn werk wel trachten te bevorderen,

{==114==} {>>pagina-aanduiding<<}
door het in den handel verkrijgbaar te stellen, en hij zal daarmede zeker zijn doel, vooral wat betreft Duitschland, niet geheel missen, - maar een boek, in het Latijn geschreven, vindt bij zoo menig een, wiens studiejaren reeds op eenigen afstand achter hem liggen, geen gunstig onthaal, en zoo blijven velen van datgene, wat juist hunne aandacht bij uitstek waardig is, geheel verstoken. - Ik blijf mij echter de vrijheid voorbehouden, het een en ander, wat ik op dit geschrift heb aan te merken, even onbewimpeld mede te deelen, als ik den lof niet zal terughouden, die er mijns inziens aan is toe te kennen.

Na een woord over de noodzakelijkheid eener juiste uitlegging van de Schriften des Nieuwen Verbonds, als de kenbronnen der Christelijke waarheid, zullen wij die waarheid onverbasterd kennen 1, en over de twisten, die uit het verwaarloozen van zoodanige uitlegging zijn voortgevloeid, merkt de schrijver aan, dat ook het begrip der Goddelijke Openbaring ten bewijze voor de gegrondheid van zijn beweren strekken kan. Hoe toch is daarover getwist! En de oorzaak van den twist schijnt hem voornamelijk daarin gezocht te moeten worden, dat men tot nog toe meestal eene te onbepaalde en onjuiste beteekenis gehecht heeft aan de woorden ϕανεροῦν en ἀποκαλύπτειν of aan de daarvan afgeleide ϕανέρωσις en ἀποκάλυψις. Deze woorden drukken, met elkander vereenigd, het bijbelsche begrip der Openbaring uit, en de gebrekkige onderscheiding er van moest dus noodwendig nadeelig op het wijsgeerige of leerstellige begrip der Openba-
{==115==} {>>pagina-aanduiding<<}
ring terugwerken. Wij worden hier al aanstonds met het gevoelen van den schrijver omtrent zijn
onderwerp bekend, hetgeen hij dan verder gaat staven. Eerst werpt hij echter nog een blik op hetgeen er, ten aanzien van de opvatting en verklaring dier woorden, bij zijne voorgangers valt op te merken. Onze Staten-overzetters hebben beide woorden door één en hetzelfde woord, t.w. openbaren, overgezet. Naauwkeuiriger vertaalde Kalvijn ϕανεροῦν door manifestare, en ἀποκαλύπτειν door revelare, waarin de Fransche vertaling des N.T. hem met haar manifester en reveler gevolgd is 1. Nogtans twijfelt Tholuck nog bij Rom. I: 17, of er onderscheid is tusschen deze woorden, en Tittmann schijnt dit onderscheid niet eens te vermoeden. Maar toch hebben niet allen alle onderscheid voorbijgezien, onder anderen Fritzsche, Neander en de Wette niet. Dan, noch hetgeen bij hen, noch hetgeen bij anderen gevonden wordt, levert ons eene juiste aanwijzing van de beteekenis en verhouding der woorden. Meer bevredigends leverde Gurlitt in de ‘Studien
und Kritiken,’ van 1840; doch de verhouding heeft ook hij niet in het ware licht gesteld. Het eerst acht de schrijver de onderscheidene beteekenis der woorden, schoon ook slechts met de uiterste omtrekken, aangeduid door den Hoogleeraar Scholten, zijn' hooggeschatten leermeester, in diens werkje: ‘Mr. C.W. Opzoomer beoordeeld’ enz., bl. 31 v.
Men behoeft den schrijver slechts tot dusverre te volgen, om reeds met zijnen arbeid ingenomen te zijn en hem verder volle aandacht daarbij te schenken. Voor wij daartoe overgaan, veroorloven wij ons de opmerking, dat het, wel beschouwd, niet te verwonderen is, dat de bepaling van de beteekenis dezer woorden zoo lang gebrekkig is gebleven; men zag, namelijk, op sommige plaatsen ϕανεροῦν gebezigd, terwijl men op andere in dezelfde gevallen ἀποκαλύπτειν aantrof; het eerste kan voor het laatste gezet worden. Waar

{==116==} {>>pagina-aanduiding<<}
men dus al eenig verschil ontdekt had, werd men door het genoemde verschijnsel, daar men nog eene heldere voorstelling van de zaak in haar geheel miste, weder van den regten weg afgebragt. Overigens laat zich onder al de verwarring een zeker besef van het onderscheid der woorden bij de Godgeleerden in het algemeen niet miskennen. Zelfs in de oude Lexica des N.T. valt het in het oog. Zij geven ϕανεροῦν door conspiciendum praebere, manifestare en conspicuum facere weder, en ἀποκαλύπτειν door detegere en revelare, gelijk bijv. die van Stockius en Schoettgenius, terwijl het evenzoo in de nieuwere, bijv. van Schleusner, Wahl en Bretschneider, aan den dag komt. Vooral verdient aandacht wat Wilke er over geschreven heeft, waarop wij later gelegenheid zullen hebben meer bepaald te wijzen. Het opmerken van eenig onderscheid kon dan ook wel niet geheel ontbreken, als men de etymologie der woorden niet voorbijzag, en deze lag te zeer voor de hand, dan dat dit het geval zijn kon.

De schrijver behandelt zijn onderwerp in drie Hoofdstukken. In het eerste spreekt hij over de beteekenis van het woord ϕανεροῦν (p. 6-33); in het tweede over de beteekenis van het woord ἀποκαλύπτειν, en hare verhouding tot die van het woord ϕανεροῦν (p. 34-120); in het derde over het wezen der Christelijke Openbaring volgens de beteekenissen der woorden ϕανεροῦν en ἀποκαλύπτειν (p. 121-141). Elk dier Hoofdstukken bevat wederom twee Afdeelingen. Bij het overzigt, dat wij gaan geven van hunnen inhoud, zullen wij gemaks- en duidelijkheidshalve de woorden ϕανεροῦν en ἀποκαλύπτειν, anders gewoonlijk slechts door één woord (openbaren) in onze taal uitgedrukt, door twee verschillende woorden overzetten, en voor het eerste het gewone openbaren, voor het laatste onthullen 1 bezigen, even als de schrijver het eerste door manifestare en het laatste door revelare vertaalt. Waar deze dan vervolgens van de God-
{==117==} {>>pagina-aanduiding<<}
delijke Openbaring in het algemeen of in haar geheel spreekt en daartoe het woord patefactio
bezigt, zullen wij ons zóó trachten uit te drukken, dat zulks den lezer niet ontgaat.

Eerste hoofdstuk.

De beteekenis van het woord ϕανεροῦν.

In de eerste Afdeeling wordt gehandeld over het woord ϕανεροῦν, wanneer er geene sprake is van Goddelijke Openbaring. In twee opzigten wordt hier het woord gadegeslagen, en wel eerst wanneer het gebruikt wordt van zaken, die onder het bereik onzer zintuigen vallen.
Na de opmerking, dat ϕανεροῦν zooveel is als ϕανερὸν ποιεῖν, en dus zooveel als openbaar, duidelijk maken, in het licht stellen, zegt de schrijver, dat dit woord slechts zelden buiten het N.T. voorkomt, terwijl ϕανέρωσις uitsluitend daarin gevonden wordt. Wat hij verder ten aanzien van ϕανεροῦν bij de ongewijde schrijvers aanmerkt, gaan wij kortheidshalve stilzwijgend voorbij.
Openb. III: 18 luidt het: μὴ ϕανερωθῇ ἡ αἰσχύνη τῆς γυμνότητος. Wij vinden hier eene oneigenlijke spreekwijze, maar van iets eigenlijks ontleend. Er is sprake van het koopen van kleederen, opdat de schande der naaktheid niet openbaar worde.
Op eenige plaatsen wordt het woord gebruikt van de zigt bare verschijning van Christus. Op sommige daarvan tot aanduiding van geheel zijn aardsch leven, vooral 1 Tim. III: 16, waar niet Θεός, maar ὅς te lezen is. ‘Te dezer plaatse wordt Christus gezegd openbaar geworden te zijn voor de oogen der menschen ἐν σαρκί, d.i. menschelijk vleesch aangenomen hebbende, zoodat Hij, naar het uitwendige beschouwd, niets bijzonders had, waardoor Hij zich aanbeval.’ Vgl. Hebr. IX: 26, 1 Petr. 1: 20, 1 Joh. III: 5, 8. - Op andere plaatsen van zijne verschijning na zijne opstanding, t.w. Mark.

{==118==} {>>pagina-aanduiding<<}
XVI: 12 en 14 en Joh. XXI: 1, 14, en hier vooral is die eigenschap van het woord ϕανεροῦν op te merken, ‘volgens welke het niets anders in zich sluit, dan dat eene geopenbaarde zaak op zulk eene wijze aan het oog wordt bloot gegeven, dat zij gezien kan worden, maar of zij nu door allen wien de ϕανέρωσις gezegd wordt te beurt te vallen, inderdaad gezien wordt of niet, dit drukt ϕανερ̧οῦν zelf niet uit, en hangt daarvan af, of het daarheen gerigte oog scherp genoeg ziet’ 1. Immers de Emmausgangers, van welke Mark. XVI: 12 gesproken wordt, hadden den, zich aan hen openbarenden, Heiland in het begin niet herkend, en evenmin de leerlingen aan de zee van Tiberias, blijkens Joh. XXI: 4. - Wederom op andere plaatsen, wordt het gebezigd van die zigtbare verschijning des Heeren, welke zijne παρουσία genoemd wordt, t.w. 1 Petr. V: 4, 1 Joh. II: 28 en Kol. III: 4. Op de laatste plaats ook in denzelfden zin van 's Heeren belijders bij zijne toekomst, namelijk: ‘Wanneer de Christus, die uw leven is, zal geopenbaard zijn (ϕανερωθῇ), dan zult ook gij met Hem in heerlijkheid geopenbaard worden’ (ϕανερωθήσεσθε), welke plaats den schrijver aanleiding geeft, behalve in het voorbijgaan op Hebr. IX: 8, nog opzettelijk te wijzen op 1 Joh. III: 2: ‘Het is nog niet geopenbaard (ἐϕανερώθη) wat wij zijn zullen.
Wij weten, dat, wanneer het geopenbaard is geworden (ϕανερωθῇ), wij Hem gelijk zullen wezen’ 2.

In de tweede plaats wordt ons oog gevestigd op ϕανεροῦν, gebruikt zijnde van hetgeen niet onder het bereik onzer zintuigen valt. Ook hier is het boven gezegde van toepassing, t.w. dat zij, wien de ϕανέρωσις te beurt valt, het geopenbaarde slechts kunnen bevatten, begrijpen, weshalve zulks slechts plaats heeft bij hen, die niet aan de oppervlakte der dingen blijven hangen, maar in staat zijn dieper in hunne

{==119==} {>>pagina-aanduiding<<}
gesteldheid in te dringen. Het verband der rede moet het dus uitwijzen, of er zulk een begrijpen plaats heeft of niet.
's Menschen binnenste en wat daarin omgaat, wordt naar buiten geopenbaard door zijne daden. In het N.T. (wederom gaan wij wat elders voorkomt voorbij) komt hier in aanmerking Joh. III: 21: ‘Die de waarheid doet, komt tot het licht, opdat zijne werken openbaar worden (ἵνα ϕανερωθῇ αὐτοῦ τὰ ἔργα), omdat zij in God zijn geschied.’ Dat is, zegt de schrijver: ‘omdat hij, die de waarheid doet, in gemeenschap met God heeft gehandeld, is hij er op uit, dat zijne daden in het licht gesteld worden, als waardoor de beginselen, die hem besturen, aan den dag komen.’ Waarbij de opmerking gemaakt wordt, dat ϕανεροῦν van de daden des deugdzamen, gelijk ἐλέγχειν (iemand van dwaling en zonde overtuigen, door deze aan het licht te brengen en als voor oogen te stellen) zie vs. 20, van die des boozen gebruikt wordt; dat het eerste vooral ziet op de gemoedsrigting, waaruit de daden ontstaan, het laatste op de daden zelve. De booze haat dus het licht, dat zijne daden ten toon stelt. De ἔλεγξις ὑπο τοῦ ϕωτός voert derhalve tot zoodanige ϕανέρ̧ωσις der daden. Uit een en ander gaat licht op over Efez. V: 13, waarmede 1 Kor. XIV: 24, 25 is te vergelijken. - Van eene openbaring van het inwendige der menschen door hun uitwendig gedrag is ook sprake 1 Joh. II: 19; ‘Zij zijn uit ons uitgegaan, maar zij waren niet uit ons; want indien zij uit ons waren, zouden zij met ons gebleven zijn; maar opdat zij
openbaar zouden worden (ἵνα ϕανερωθῶσιν), dat zij niet allen uit ons zijn.’ Het uitgaan bragt hunne, met die der ware Christenen strijdige, gezindheid aan het licht.
Zoodanige openbaring heeft ook plaats door woorden. Men zie 2 Kor. V: 10 en 1 Kor. IV: 5, dáár: ‘wij allen moeten geopenbaard worden (ϕανερωθῆναι) voor den regterstoel van Christus,’ d.i. Christus zal alles, wat wij deden, kenbaar maken door de verklaring, die Hij aangaande ons aflegt; hier: ‘Wanneer de Heer gekomen is, die ook zal in het licht stellen de verborgenheden der duisternis en openbaren (ϕανερώσει) de raadslagen der harten.’ Ook lette men op Joh. I: 31, waar de Dooper zegt gekomen te zijn, opdat Jezus als de Messias aan Israël openbaar zou worden (ἵνα ϕανερωθῇ).

{==120==} {>>pagina-aanduiding<<}
Dit geschiedde door zijne getuigenis, zie vs. 34. Zoo noemt ook Paulus zijne prediking: ϕανέρωσιν τῆς ἀληθείας (2 Kor. IV: 2), en spreekt hij, Kol. IV: 4, van ϕανεροῦν τὸ μυστήριον τοῦ Χριστοῦ.
Zij heeft almede plaats door daden en woorden beide. Zie 2 Kor. VII: 12, hetwelk aldus verklaard wordt, dat Paulus zegt geschreven te hebben, ‘opdat hetgeen de Korinthiërs na het ontvangen van Paulus' brief zouden doen, hun zelven de toegenegenheid, die zij voor Paulus koesterden, zou openbaren.’ Op dezelfde wijze geschiedt het ϕανεροῦσθαι Θεῷ en ἐν ταῖς συνειδήσεσιν τῶν ἀνθρώπων, 2 Kor. V: 11. Hetzelfde is het geval bij 2 Kor. III, 3, 2 Kor. IX: 6, Joh. VII: 4 en Mark. IV: 22.

Wij komen tot de tweede Afdeeling, waarin gehandeld wordt over het woord ϕανεροῦν, wanneer er sprake is van Goddelijke openbaring.
God zelf kan niet gezien worden. Toch openbaart Hij zich aan ons, geeft Hij ons afdruksels van zich zelven of van Goddelijke zaken te aanschouwen, en dat wel op meer dan ééne wijze.

Vooreerst komt hier in aanmerking de ϕανέρωσις Gods, door de zigtbare schepping. Men denke aan Rom. I: 19: ‘Hetgeen van God kenbaar is, is onder hen openbaar (ϕανερόν ἐστιν), want God heeft het hun geopenbaard’ (ἐϕανέρωσεν). Uit vs. 20: ‘Want het onzienlijke van Hem wordt van de schepping der wereld af, door middel van de geschapene dingen, doorzien, als het begrepen wordt’ (τὰ ἀόρατα -, νοούμενα, καθορᾶται), volgt, dat de openbaring hier is een voor oogen stellen, zoodat het voor oogen gestelde kan begrepen worden, hetgeen nogtans alleen daar plaats heeft, waar het zielsoog scherp genoeg daartoe is.

Ten tweede moet vermeld worden de ϕανέρωσις Gods in en door Christus. God heeft tot ons gesproken in den Zoon (ἐν Ψἱῷ) Hebr. I: 1; het werk door Hem aan J.C. gegeven, was: Zijn naam te openbaren (ϕανεροῦν) Joh. XVII: 4, 6, d.i. Zijn naam in het licht te stellen, zoodat God in Zijn wezen kon gekend worden door de menschen, hetgeen ge-
{==121==} {>>pagina-aanduiding<<}
schiedde door 's Heilands woorden, daden en geheel zijn leven 1. Door zijne woorden: zie bijv. de gelijkenis van den verloren zoon. - Door zijne daden: want terwijl Christus door zijne daden zijne eigene heerlijkheid openbaarde (Joh. II: 11), werden langs dien weg tevens de werken Gods geopenbaard (ϕανεροῦσθαι) zie Joh. IX: 3, vergeleken met vs. 4: ‘Ik moet werken de werken desgenen,’ enz. Hier toch is sprake van den blindgeborene: zijne genezing door Jezus was eene ϕανέρωσις der ἔργα τοῦ Θεοῦ. God kon er uit gekend worden, gelijk bleek bij den genezene (vs. 30-33), maar werd er geenszins onvoorwaardelijk uit gekend, gelijk bleek bij de Farizeërs, vs. 16, 28. - Door geheel zijn leven, zeiden wij eindelijk, waaraan wij denken bij Joh. XIV: 9: ‘Wie mij gezien heeft,
heeft den Vader gezien.’ In Christus is ‘het leven geopenbaard’ (ἐϕανερώθη) 1 Joh. I: 2: het leven was vroeger, gelijk de Apostel schrijft, bij God, waarna het voor hen, die 's Heilands aanschouwers waren, zigtbaar geworden was (τὴν ζωὴν τὴν αἰώνιον, ἥτις ἦν πρὸς τὸν πατέρα καὶ ἐϕανερώθη ἡμῖν). - Christus, die in zijne verschijning Gods heerlijkheid had geopenbaard, liet den zijnen een' anderen Parakleet, τὸ πνεῦμα τῆς ἀληθείας, achter, die weder de heerlijkheid van Christus zou openbaren. Derhalve is elk van 's Heeren aanhangers, als een deelgenoot van dit πνεῦμα, wederom een Openbaarder der Goddelijke heerlijkheid. Zie bijv. 2 Kor. VI: 10: Opdat het leven van Christus (d.i. het geestelijke leven, hetwelk Hij na zijnen dood deelachtig werd) in uw ligchaam geopenbaard worde (ϕανερωθῇ), vg. vs. 11. Gevolgelijk is dan ook de geheele Christenheid als een spiegel van Christus, eene ϕανέρωσις van God: Zoo heet het dan ook 1 Kor. XII: 7: ‘Aan een iegelijk wordt gegeven de ϕανέρ̧ωσις des Geestes’ enz. Het woord der
wijsheid en der kennisse zijn bijv. de vormen, waardoor de, in den mensch inwonende, Geest wordt geopenbaard: het zijn ϕανερ̧ώσεις τοῦ πνεύματος.

In de derde plaats moet gewezen worden op de ϕανέρ̧ωσις Gods door de prediking der Apostelen. Men geve acht op

{==122==} {>>pagina-aanduiding<<}
2 Kor. II: 14: Die (God) den reuk der kennis van Hem zelven door ons openbaart (ϕανερ̧οῦντι) op elke plaats. Hier wordt alleen bedoeld een ten toon spreiden, zonder dat allen haar dien ten gevolge nog omvatten, gelijk blijkt uit vs. 15, 16. Eveneens is het met Tit. I: 3.

In de vierde plaats komt in aanmerking de ϕανέρ̧ωσις Gods door de zending en den dood van Christus. Kol. I: 26 spreekt Paulus van: ‘de verborgenheid, die voor alle eeuwen enz. verborgen was, maar nu geopenbaard is (ἐϕανερ̧ώθη) aan zijne heiligen.’ De ‘verborgenheid’ is hier (zie vs. 20) het genadig besluit van God om de menschen in Christus zaligte maken. Zij is in het licht gesteld ‘voor de heiligen,’ d.i. de Christenen, en wel nu, d.i. door de verschijning van Christus; vg. 2 Tim. I: 10, alwaar van de χάρ̧ις τοῦ Θεοῦ gezegd wordt, dat zij ‘nu geopenbaard is (ϕανερ̧ωθείσῃ) door de verschijning van onzen Zaligmaker Jezus Christus.’ Zie ook Rom. XVI: 25, 26. - Voorts zegt Paulus, Rom. III: 21 ‘Nu is de regtvaardigheid Gods geopenbaard’ (πεϕανέρ̧ωται), d.i. die toestand van den mensch, waardoor hij bestaan kan voor God en die geen gevolg is van zijne eigene verdienste, is nu aan het licht gebragt. Dat de Apostel hierbij het oog heeft op den dood van Christus, blijkt uit vs. 25. - Nog denke men aan 1 Joh. IV: 9: ‘Daarin is de liefde van God onder ons geopenbaard (ἐϕανερ̧ώθη), dat God Zijn' eeniggeboren' Zoon gezonden heeft’, derhalve: de zending van Christus is een spiegel der Goddelijke liefde.
Wij gaan over tot het


Tweede hoofdstuk.

De beteekenis van het woord ἀποκαλύπτειν en hare verhouding tot die van het woord ϕανερ̧οῦν.

De eerste Afdeeling is gewijd aan het woord ἀποκαλύπτειν, wanneer er geene sprake is van Goddelijke Onthulling, en aan zijne verhouding tot de beteekenis van het woord ϕανερ̧οῦν.
Ἀποκαλύπτειν beteekent: het deksel of hulsel van iets wegnemen, en, bij overnoeming: iets, door het wegnemen van het

{==123==} {>>pagina-aanduiding<<}
deksel, te aanschouwen, te kennen, te bevatten geven, d.i. maken, dat iets gezien of gekend wordt, door hetgeen dit zien of kennen in den weg stond, te verwijderen. Wat onthuld wordt, bestond dus reeds vóór de onthulling plaats had. Het deksel, het beletsel om te zien of te kennen, kan voorts gelegen zijn in de zaak, die onthuld wordt, of in den mensch, wien de zaak wordt onthuld. En zoo hebben wij op tweeërlei onthulling het oog te vestigen, om daarna bij de verhouding van de beide genoemde woorden tot elkander stil te staan.

Eerst wordt dan gesproken van de onthulling, welke plaats heeft door het beletsel van de te onthullene zaken te verwijderen. Na een en ander voorbeeld uit de ongewijde schrijvers, alsmede uit de LXX en de apokryfe en pseudepigrafische schriften des O.T., die wij hier, even als vroeger, ter zijde laten, wordt eerst gewezen op Luk. II: 32: ϕῶς εἰς ἀποκάλυψιν ἔθνων, hetwelk onze schrijver, met vergelijking van 1 Petr. II: 9, 10. wil verklaard hebben: een licht, waardoor de duisternis, waarin de heidenen leven, verdreven en zij zelven tot het licht gebragt worden. Verder op 2 Thess. II: 3, 6, 8, waar gesproken wordt van de onthulling (ἀποκάλυψις) van den mensch der zonde. Deze was er reeds, toen Paulus dit schreef, blijkens vs. 7; maar er was iemand, die hem weêrhield (ὁ κατέχων vs. 7), die derhalve het beletsel was voor zijne openlijke verschijning. Dat dit beletsel niet werd weggenomen, lag in de afwezigheid van iets, wat moest plaats hebben, waarvoor het wijken zou, zie vs. 7. De onthulling zou dus hier een gevolg zijn van eene daadzaak 1. - Van denzelfden aard zijn de plaatsen, handelende over de ἀποκάλυψις (= παρουσία) van Christus, Luk. XVII: 30, 1 Kor. I: 7, 2 Thess. I: 7, 1 Petr. I: 7, 13, of over de onthulling van daarmede verbondene bijzonderheden, Rom. VIII: 18, 19,
1 Petr. I: 5, V: 1, Rom. II: 5: alle plaatsen, waarin van eene, den mensch van buiten toekomende, onthulling sprake is. Christus toch wordt onthuld van den hemel met zijne engelen, volgens 2 Thess. I: 7, en de andere plaatsen

{==124==} {>>pagina-aanduiding<<}
vermelden óf hetzelfde óf hetgeen er mede zamenhangt. Het beletsel voor het in het licht treden van dat alles is gelegen in de afwezigheid van hetgeen aan de παρουσία moet voorafgaan, m.a.w. van de Messias-weeën, of van de παρουσία zelve, die bijv. eene conditio sine qua non was voor de onthulling van de kinderen Gods (Rom. VIII: 19) en van het regtvaardig oordeel Gods (Rom. II: 5). Hierbij ligt de zin van Matth. X: 26, Luk. XII: 2, 1 Kor. III: 13 voor de hand.

In de tweede plaats worden wij onderhouden over de onthulling, welke geschiedt door het beletsel van den mensch, wien de onthulling te beurt valt, te verwijderen. Wederom gaan wij voorbij wat niet tot het N.T. behoort. Hierin komt in aanmerking Matth. XI: 47: ‘Niemand kent den Vader dan de Zoon en wien het de Zoon wil onthullen’ (ἀποκαλύψαι), vergl. Luk. X: 22. Hier wordt niet bedoeld eene onthulling, welke Christus geeft na ter regterhand Gods verheven te zijn; er is niets in de redenering des Zaligmakers, wat ons noopt, aan den tijd na zijne verhooging ten hemel te denken. ‘Daar ἀποκαλύπτειν beteekent maken, dat iemand begrijpt, is het duidelijk, waarom er gezegd wordt: “wil onthullen”. Immers de onwetendheid, als zijnde het beletsel voor het begrijpen, kon Jezus niet wegnemen dan bij hen, welke Hij kende als reinen van harte (Matth. V: 8), die door den Geest van Christus konden opgeleid worden om de openbaring’ (de ϕανέρωσις) ‘Gods in zijne woorden te aanschouwen, als zijnde “door den Vader tot Christus getrokken”,Joh. VI: 44.’ - Voorts verdient hier aandacht Luk. II: 35: ‘Opdat de gedachten uit veler harten onthuld worden’ (ἀποκαλυϕθῶσιν), te verbinden met de daaraan voorafgaande, dikwijls verkeerdelijk tusschen haakjes geslotene, woorden: ‘En u zelve zal een zwaard door de ziel gaan.’ 's Heilands rampvol lot, waardoor Maria's hart zou verscheurd worden, wordt hier gezegd dit te zullen uitwerken, dat daardoor
gedachten uit veler harten onthuld werden. Die gedachten, voor anderen dan die haar koesterden verborgen, zouden hun langs dien weg onthuld worden, m.a.w. langs dien weg zou de onwetendheid aangaande die gedachten bij hen worden weggenomen.

{==125==} {>>pagina-aanduiding<<}

Eindelijk handelt de schrijver over de verhouding der beteekenis van het woord ἀποκαλύπτειν, wanneer er geene sprake is van Goddelijke onthulling, tot die van het woord ϕανεροῦν. Hij zegt daaromtrent ongeveer het navolgende: ϕανεροῦν kan overal gebruikt worden voor ἀποκαλύπτειν, want het openbaren, het in het licht stellen is een gevolg van het onthullen. Zoo is dan ook 1 Kor. III: 13: ‘het openbaar worden’ (ϕανερὸν γινέσθαι) ‘van ieders werk,’ een gevolg daarvan, dat het in het vuur onthuld wordt (ἐν πυρὶ ἀποκαλύπτεται). Vandaar dat beide woorden onder anderen van de παρουσία des Heeren gebezigd worden. - Maar ἀποκαλύπτειν kan niet evenzoo overal in de plaats van ϕανεροῦν gesteld worden. Het eerste toch vestigt onze aandacht op de verwijdering van het beletsel, na welks verwijdering de zaak, die bedekt was, wordt onthuld; het laatste op het licht, waarin iets gesteld wordt, op zoodanige wijze, dat het aan den dag komen kan hoedanig het is. Dit valt vooral in het oog, als men Mark. IV: 22 met de gelijkluidende plaatsen Mark. X: 26, Luk. XII: 2 vergelijkt, en acht
geeft op het verband, waarin die plaatsen voorkomen. De beteekenis van ἀποκαλύπτειν is naauwer beperkt, dan die van ϕανεροῦν, hetwelk daarom niet overal door ἀποκαλύπτειν kan vervangen worden. Men zie 2 Kor. IV: 2, waar Paulus zijn Evangelie in het algemeen noemt: ‘ϕανέρωσιν τῆς ἀληθείας,’ - de waarheid kan, namelijk, daardoor gekend worden, - en Matth. XI: 27: ‘wien het de Zoon wil onthullen’ (ἀποκαλύπτειν); want Christus zou ten aanzien van hen, voor wie zijn Evangelie, ook na de ontvangene openbaring (ϕανέρωσις), bedekt bleef, niet gezegd kunnen worden, de zaak, waarvan daar sprake is, te hebben onthuld. Vandaar: ‘wil onthullen.’ Φανερ̧οῦν in één woord is eene handeling, waardoor iets kan gezien of gekend worden; ἀποκαλύπτειν, waardoor werkelijk iets gezien of gekend wordt.

Zoo zijn wij genaderd tot de tweede Afdeeling, handelende over het woord ἀποκαλύπτειν, wanneer er sprake is van Goddelijke onthulling, en zijne verhouding tot de beteekenis van het woord ϕανερ̧οῦν.
‘Goddelijke onthulling is zoodanige handeling van God, waardoor Hij den mensch een inzigt geeft in Goddelijke

{==126==} {>>pagina-aanduiding<<}
zaken, ten gevolge der verwijdering van het, daaraan in den weg staande, beletsel.’ Dit beletsel nu is ook hier gelegen óf in de zaak, óf in den mensch, wien zij onthuld moet worden, en de onthulling heeft dus ook hier voor den mensch òf uitwendig òf inwendig plaats. Doch de wijze, waarop, en de weg, waarlangs God, bij de onthulling van Goddelijke zaken aan den mensch, het beletsel wegneemt, is niet van denzelfden aard, als waarop en waarlangs het wordt weggenomen, in geval er geene sprake is van Goddelijke onthulling. Gelijk de onthulling 2 Thess. II en Luk. XVII: 30 voorgesteld wordt te geschieden door middel van daadzaken, zoo ook de Goddelijke; maar er is inzonderheid verschil op te merken, als men let op de wijze en den weg, die bij Goddelijke onthulling gevolgd worden, om het beletsel
bij den mensch zelven (inwendig) weg te nemen. Dan toch bestaat het beletsel niet in onwetendheid, die ophoudt ten gevolge van gebezigde woorden, maar in het menschelijk verstand, dat niet in staat is Goddelijke dingen te verstaan, hetwelk daartoe in staat gesteld wordt ten gevolge der verlichting des verstands. In menschelijke zaken is het genoeg te spreken, om inlichting te geven, maar niet alzoo in Goddelijke. God sprak reeds vóór de ἀποκάλυψις. De ἀποκάλυψις beteekent dus in dit geval, dat God te verstaan geeft wat. Hij gesproken heeft. Waar de Goddelijke onthulling uitwendig is, waar het deksel van de zaak wordt weggenomen, daar wordt voorondersteld, dat de mensch in staat is de te onthullen zaak te verstaan, mits zij slechts door wegneming van het beletsel in helder licht worde geplaatst. Wat verder den mensch uitwendig moet onthuld worden, wordt gerekend reeds vóór de onthulling eenigzins bestaan te hebben of in het licht geplaatst te zijn, maar wat hem inwendig moet onthuld worden, wordt geacht in het volle licht getreden te zijn (objectief) vóórdat de inwendige onthulling plaats had.
Derhalve ‘de Goddelijke onthulling heeft uitwendig voor den mensch plaats ten gevolge der verwijdering van hetgeen de kennis der te onthullen zaken bij hem in den weg stond, door middel van daadzaken, waardoor Goddelijke dingen, die vroeger niet duidelijk genoeg of nog niet werkelijk in het licht werden gesteld, aan den dag gebragt worden, zoodat zij wor-
{==127==} {>>pagina-aanduiding<<}
den begrepen. De Goddelijke onthulling heeft bij den mensch inwendig plaats, ten gevolge der verwijdering van het beletsel door middel van verlichting des verstands, die hem een inzigt doet erlangen in Goddelijke zaken, welke te voren in helder licht waren geplaatst.’
Na deze algemeene aanmerking staat de schrijver eerst stil bij de Goddelijke onthulling, welke daardoor plaats heeft, dat het beletsel, door middel van daadzaken, van de te onthullen zaken
wordt weggenomen. Ook hier gaan wij, wat hij uit de LXX bijbrengt, stilzwijgend voorbij. Wat het N.T. betreft, vestigt hij de aandacht op Rom. I: 18 en Gal. III: 23. De eerste plaats luidt: ‘De toorn Gods wordt van den hemel onthuld’ (ἀποκαλύπτεται). Van den hemel, derhalve uitwendig, voor aller oogen. Had vroeger slechts de vrome Gods toorn onthuld gezien, nu werden allen gedwongen dien te erkennen. De daadzaak, welke deze onthulling te weeg bragt, was hier, volgens vs. 24, enz., de hooge graad van het zedebederf onder de heidenen. Op de andere plaats heet het: ‘Eer het geloof’ (d.i. eer datgene, wat het eigenaardige kenmerk van de bedeeling des N.V. is te noemen, en daarom hier tot aanduiding van die bedeeling zelve gebezigd wordt) ‘kwam, werden wij (Joden) als in gevangenschap opgesloten gehouden tot het geloof, hetwelk in de toekomst zou onthuld worden’ (ἀποκαλυϕθῆναι), zoo veel als: opgesloten tot de nieuwe bedeeling, die toen nog toekomstig was, en wier onthulling een gevolg was van de verschijning van Christus, waardoor het beletsel om haar te aanschouwen, t.w. de Mozaïsche wet, werd weggenomen.
Vervolgens handelt de schrijver over de Goddelijke onthulling, welke daardoor plaats heeft, dat het beletsel bij den mensch zelven, wien de onthulling te beurt valt, door middel van verlichting des verstands, wordt weggenomen. Ook hier bepalen wij ons alleen bij hetgeen hij omtrent het N.T. aanmerkt. Hier wijdt hij eerst zijne aandacht aan die plaatsen, waarin òf de woorden zelve, òf het verband, over het begrip der onthulling licht verspreiden, en dan aan die, waarin dit begrip minder wordt toegelicht.
Wat het eerste betreft, vangt de schrijver aan met te wijzen op Joh. XII: 38, alwaar Jes. LIII: 1: ‘aan wien is

{==128==} {>>pagina-aanduiding<<}
de arm des Heeren onthuld (ἀπεκαλύϕθη)?’ gebruikt wordt op eene wijze, die des schrijvers stelling omtrent ἀποκαλύπτειν, zoo even uitgedrukt, staaft. Jesaja toch had vroeger (LII: 10 vg. vs. 7) gezegd, dat de arm, de mogendheid, des Heeren, ten gevolge der wederkeering van Israël uit de ballingschap, voor al de Heidenen zou onthuld worden. Hun, die slechts oogen hadden om te zien, werd die arm ook zonder die terugkeering onthuld, in de schepping, enz. (zie Jes. XL, XLV). Maar voor al de heidenen zou die onthulling daardoor plaats hebben, dat hun zielsoog, door middel dier terugkeering, werd verlicht. Op gelijke wijze nu wordt Joh. XII: 39, 40 de oorzaak, waarom de Goddelijke magt, in de werken van Christus ten toon gespreid, slechts aan weinigen werd onthuld, gezocht in het onverlicht gebleven zielsoog der Joden: ‘Daarom konden zij niet gelooven, omdat Jesaja gezegd heeft: “Hij heeft hunne oogen verblind,”’ enz. - Iets dergelijks wijst de schrijver bij 2 Kor. III: 14 aan, hetwelk wij echter kortheidshalve voorbijgaan.
Thans wordt een blik geworpen op zulke plaatsen, waarin ἀποκαλύπτειν op zoodanige wijze gebruikt wordt, dat het begrip der Goddelijke onthulling, inwendig bij den mensch bewerkt, wordt toegelicht. Het eerst komt hier in aanmerking 1 Kor. II: 10: ‘God heeft (haar) ons onthuld door den Geest’ (ἡμῖν δὲ ἀπεκάλυψεν ὁ Θεὸς διὰ τοῦ πνεύματος 1. Paulus doelt hier met het: ons, op zich zelven en zijne mede-Apostelen; maar daaruit is toch, in verband met vs. 11, 14-16, op te maken, op wat wijze de Goddelijke onthulling bij de Christenen in het algemeen plaats heeft. - Hetgeen hun onthuld was, was de wijsheid Gods, die geopenbaard was in Christus (I: 24, 30). Deze was verborgen gebleven voor de oversten dezer wereld, anders toch hadden deze den Heer der heerlijkheid niet kunnen kruisigen (II: 8). Daarom luidt het vs. 7: Wij spreken de wijsheid Gods in verborgenheid, ἐν μυστηρ̧ίῳ, d.i. wij spreken alzoo, dat wij, predikende, eene verborgenheid, d.i. eene zaak, die verborgen is voor het begrip der hoorderen, voorbrengen. Maar voor

{==129==} {>>pagina-aanduiding<<}
de volmaakten, de τελεῖοι, de gevormde Christenen, was zij geene verborgenheid, zie vs. 6. En hoe had zij bij Paulus enz. opgehouden eene verborgenheid te zijn? ‘God had haar voor hen onthuld door den Geest, vs. 10, d.i. door dien Geest Gods, of dien Heiligen Geest, waarvan God, door Zijne alomtegenwoordige kracht, den mensch doordringt, en waardoor Hij zijn zielsoog verlicht, om een inzigt te hebben in Goddelijke dingen.’ Paulus spreekt toch hier niet van den Geest in God zelven, gelijk sommigen meenen; immers met de woorden vs. 10b: ‘want de Geest onderzoekt alle dingen ook de diepten gods,’ geeft hij de reden op, waarom God door dezen Geest voor de Apostelen onthuld had wat de oversten der wereld niet hadden ingezien, t.w. de
verborgene wijsheid gods, vs. 7. Het blijkt bovendien uit het geheele beloop der rede; vs. 12 toch zegt de Apostel, dat zij, ten einde datgene, wat hun van God geschonken was (d.i. waarmede God hun in Christus begiftigd had, hetzelfde dus, wat hij te voren gezegd had, dat God hun door den Geest had onthuld) te kennen, ontvangen hadden niet den Geest der wereld, maar den Geest, die uit God is, d.i. die van God afkomstig is en dien de Apostel vs. 16 den zin van Christus (νοῦν Χρ̧ιστοῦ) noemt. Wie aan den Geest in God zelven denken, beroepen zich vooral op vs. 11: ‘Wie der menschen weet hetgeen des menschen is, dan de Geest des menschen, die in hem is, alzoo weet ook niemand hetgeen Gods is, dan de Geest Gods;’ maar daarbij worden de woorden: hetgeen des menschen is (τὰ τοῦ ἀνθρ̧ώπου) te veel beperkt, en voorbijgezien, dat de Apostel niet zegt: de Geest Gods, die in Hem is, maar eenvoudig: de Geest Gods. Het tertium comparationis in dit vs. moet kennelijk daarin gezocht worden, dat tot de kennis van eenige zaak een aard vereischt wordt, voor deze zaak zelve geschikt en daaraan verwant, weshalve er dus is over te zetten: ‘want wie der menschen weet hetgeen des menschen is’ (als zijnde dit, naar zijnen oorsprong en aard, uit de eigenaardige gesteldheid des menschen af te leiden) ‘dan de Geest des menschen, die in hem is. Zoo ook kan niemand hetgeen Gods is doorzien dan de Geest Gods’ (de Geest, Goddelijk naar zijnen oorsprong en aard, en alleen geschikt om Goddelijke dingen te bevatten). In het laat-
{==130==} {>>pagina-aanduiding<<}
ste lid is derhalve de grond vervat, waarop de waarheid gebouwd is
van de in vs. 14 en 15 volgende gezegden: De ψυχικὸς ἄνθρ̧ωπος bevat niet hetgeen des Geestes Gods is, want het is hem dwaasheid, hij kan het niet kennen, omdat het geestelijk onderscheiden wordt; maar de πνευματικός onderscheidt alle dingen, enz.
De boven opgehelderde plaats is zeer dienstig tot verklaring van het begrip der ἀποκάλυψις. Eerstens is hier geen spoor van gezigten, ten gevolge waarvan den Apostelen de noodige kennis verschaft werd, maar de Goddelijke wijsheid wordt voorgesteld ten toon gespreid en als in eene fontein besloten te zijn geweest in J.C., gelijk Hij in zijne verschijning zich vertoond had en in de herinnering der menschen leefde. Voorts wordt de wijze der onthulling hier beschreven, waaruit ons blijkt, dat de onthulling niet plotseling en onverwacht verkregen wordt, maar door middel van daaraan voorafgegane en daarmede gepaard gaande bekwaamheid om te onderzoeken en te oordeelen, door den mensch zelven, welke van den Geest Gods doordrongen is, aan te wenden, vg. Gal. IV: 6, Rom. VIII: 15. Naarmate dan ook de mensch te meer van dien Geest doordrongen is, zal hij ook te gereeder kennen. Daarom is er ook sprake van eene voortdurende onthulling der waarheid, zie Filipp. III: 15, Ef. I: 17, Rom. I: 17, die wel door middel van nadenken 's menschen deel wordt, maar waarbij de Goddelijke werking geenszins is uit te sluiten. De werkzaamheid Gods en des menschen moeten wij ons daarbij vereenigd voorstellen.
De verkregene slotsom omtrent de ἀποκάλυψις wordt ook bevestigd door hetgeen wij omtrent de Glossolalie en Profetie, 1 Kor. XIV, aantreffen. Hier wordt den Glossolalist zelven slechts een duister besef toegeschreven van hetgeen hij sprak, maar de Profeet, die het verklaarde, deelde in de ἀποκάλυψις, zie vs. 3 vg. 20, weshalve de ἀποκάλυψις zich voordoet als eene geschikte werking voor het verstand tot het begrip van Goddelijke zaken. Hetzelfde is het geval met 1 Petr. I: 12, waar, in verband met vs. 10, 11, de verkregene onthulling blijkt een gevolg te zijn van onderzoek.

Thans komt de schrijver tot hetgeen hij in de tweede plaats

{==131==} {>>pagina-aanduiding<<}
zich had voorgesteld, t.w. die plaatsen te beschouwen, waardoor het begrip der onthulling niet zoo zeer wordt verklaard, maar die toch ook niets bevatten wat met het vroeger door hem beweerde in strijd is. Diensvolgens spreekt hij van Matth. XI: 25, waar de Heer zegt, dat God het ‘den wijzen en verstandigen verborgen, maar den kinderkens onthuld had.’ Hier is buiten twijfel sprake van hetgeen door den mond van Jezus verkondigd en door zijne daden geopenbaard was. Dus bestaat de ἀποκάλυψις hier in de verlichting des verstands, ten gevolge van het wegnemen van het beletsel, welke wegneming bewerkt is door iets, wat te voren reeds was aan het licht gebragt. Voorts wijst hij op Matth. XVI: 17: ‘vleesch en bloed heeft u dat niet onthuld,’ enz., en Ef. III: 3: ‘Hij heeft mij door onthulling bekend gemaakt de verborgenheid,’ en vs. 5: ‘gelijk zij (de verborgenheid) nu onthuld is Zijnen heiligen Apostelen en Profeten in den Geest,’ d.i. terwijl de Apostelen en Profeten waren in de gemeenschap des Geestes. Uit het gezegde omtrent Matth. XI: 25 kan opgemaakt worden, wat de schrijver omtrent deze plaatsen aanmerkt, weshalve wij het, om niet te uitvoerig te worden, voorbijgaan.

Eindelijk staat de schrijver stil bij die plaatsen, waar ἀποκαλύπτειν en ἀποκάλυψεις gebezigd worden van gezigten. Hier komt in aanmerking 2 Kor. XII: 1, waar Paulus spreekt van ὀπτασίαι en ἀποκαλύψεις Κυρ̧ίου, waarvan de eerste (de ὀπτασίαι) verklaard worden als gezigten, die door Paulus niet, althans niet aanstonds, begrepen werden (vg. Hand. X: 17), de andere als de zoodanige, wier beteekenis te gelijkertijd aan Paulus werd onthuld, en wel gezigten, waarin de Heer zelf hem verscheen, waarbij-de Heer hem onthuld werd, en waardoor de overtuiging des Apostels van des Heeren Goddelijke voortreffelijkheid werd bevestigd; hetgeen verder gestaafd wordt met op Gal. I: 12: ‘onthulling van J.C.’ te wijzen, hetwelk, blijkens vs. 16, beteekent, dat de Heer aan den Apostel was onthuld geworden, en waarbij de schrijver uit de woorden: in mij, vs. 16, afleidt, dat ook hier van een, aan Paulus te beurt gevallen, gezigt sprake is. Op gelijke wijze wordt Openb. I : 1: ἀποκάλυψις Ἰησοῦ Χρ̧ιστοῦ verklaard, alsof J.C. het voorwerp was, dat onthuld werd.

{==132==} {>>pagina-aanduiding<<}

Het laatste, wat in deze Afdeeling behandeld wordt, is de verhouding der beteekenis van het woord ἀποκαλύπτειν, wanneer er sprake is van Goddelijke Openbaring, tot die van het woord ϕανερ̧οῦν.
Waar de onthulling bewerkt wordt door het beletsel van de te onthullen zaak weg te nemen, is de verhouding der woorden van denzelfden aard, als wanneer er geene sprake is van Goddelijke onthulling. Φανερ̧οῦν heeft dan, namelijk, een wijderen omvang. Ook is er geene plaats, waaruit blijkt, dat ἀποκαλύπτειν eene onthulling zou aanduiden, waarbij hem, wien zij ten deel valt, de onthulde zaak nog niet werkelijk duidelijk zijn zou. Φανερ̧οῦν daarentegen sluit dit niet noodzakelijk in. Een voorbeeld tot bewijs! 1 Joh. IV: 9 wordt gezegd, dat in de zending van Christus de liefde Gods geopenbaard is (ἐϕανερ̧ώθη). Hier kon slechts ϕανερ̧οῦσθαι en niet ἀποκαλύπτεσθαι gebezigd worden, nademaal slechts hij, die zelf heeft leeren beminnen, in staat is een inzigt te erlangen in deze openbaring, vg. vs. 8: ‘Die niet lief heeft, heeft God niet gekend, want God is liefde,’ Maar hoewel ἀποκαλύπτειν niet overal voor ϕανερ̧οῦν kan geplaatst worden, zou omgekeerd ϕανερ̧οῦν in de bijgebragte plaatsen voor ἀποκαλύπτειν gebezigd kunnen worden.
Anders is het nogtans daar, waar, ter onthulling, het deksel van den mensch moet verwijderd worden, van hoedanige onthulling er meestal in het N.T., waar ἀποκαλύπτειν of ἀποκάλυψις voorkomen, sprake is. Dan gaat de Openbaring (ϕανέρ̧ωσις) vooraf, en de onthulling (ἀποκάλυψις) van het geopenbaarde volgt. Het oog der menschelijke ziel wordt door Gods Geest verlicht om het geopenbaarde te erkennen en te bevatten. In de zamenvoeging van de ϕανέρ̧ωσις en van zoodanige ἀποκάλυψις bestaat derhalve de Patefactio divina, de Goddelijke bekendmaking of openlegging in haar geheel.
Rom. XVI: 25, 26 kan daarvoor ten bewijs verstrekken: ‘Hem, die magtig is u te versterken, volgens mijn Evangelie en de verkondiging van J.C., volgens onthulling (κατ᾽ ἀποκάλυψιν) der verborgenheid, die de tijden der eeuwen door verzwegen was, maar nu geopenbaard is’ (ϕανερ̧ωθέντος), waaruit het duidelijk wordt, dat de openbaring van iets kan plaats

{==133==} {>>pagina-aanduiding<<}
hebben zonder de onthulling, en dat de onthulling als het complement der openbaring is aan te merken. Zij moeten bij elkander komen, om niet gebrekkig te zijn. God versterkt κατ᾽ ἀποκάλυψιν: zooveel als ten gevolge, door middel van onthulling; maar deze onthulling heeft de ϕανέρ̧ωσις der verborgenheid, door Paulus aangeduid, tot hare vooronderstelling. - Tot dezelfde slotsom brengt ons eene naauwkeurige verklaring en vergelijking der plaatsen, Rom. III: 21: ‘de regtvaardigheid Gods wordt geopenbaard’ (πεϕανέρ̧ωται), en Rom. I: 17: ‘de regtvaardigheid Gods wordt onthuld’ (ἀποκαλύπτεται). Uit de eerste plaats, in verband met de volgende verzen, blijkt, dat het geloof het eigenlijke middel is, met welks behulp de ϕανέρ̧ωσις van de regtvaardigheid Gods (d.i. van dien toestand, waarin de mensch door God wordt goedgekeurd) eerst kan worden doorzien. Uit de tweede zien wij hetzelfde, namelijk, dat de ἀποκάλυψις der δικαιοσύνη Θεοῦ ontstaat uit (ἐκ) het geloof (δικαιοσύνη Θεοῦ
ἀποκαλύπτεται ἐκ πίστεως 1. Dáár is dus van eene openbaring voor den mensch, die uitwendig en slechts eenmaal; hier van eene, die inwendig en steeds plaats heeft, sprake. Opmerking verdient het echter, dat uit de, den mensch te beurt gevallen, onthulling van het geopenbaarde weder eene andere openbaring ontstaat. Men denke aan 1 Kor. XII: 7: Een' iegelijk wordt de openbaring (ϕανέρ̧ωσις) des Geestes gegeven enz., waar natuurlijk, zie vs. 10, sprake is van hen, die in de ἀποκάλυψις deelden. De onthulling, waardoor Paulus het Evangelie ontvangen had, Gal. I: 12, was de bron, waaruit de manifestatie des Evangeliums voortvloeide, zie 2 Kor. II: 14 en Tit. I: 3.
En zoo zijn wij genaderd tot het



{==134==} {>>pagina-aanduiding<<}

Derde hoofdstuk.

Over het wezen der Christelijke Openbaring (Patefactie 1) volgens de beteekenissen der woorden ϕανερ̧οῦν en ἀποκάλυπτειν.

In de eerste Afdeeling van dit, niet zeer uitvoerige, Hoofdstuk, spreekt de schrijver over de Christelijke patefactie, volgens de woorden ϕανερ̧οῦν en ἀποκαλύπτειν afzonderlijk beschouwd. De gang zijner redenering is als volgt: De Goddelijke dingen, die geopenbaard worden, zijn op zich zelve niet boven de menschelijke bevatting verheven. Dit volgt bijv. uit Rom. I: 19, enz., en daaruit, dat de Heer wil, dat men: ‘Zijn woord hoort en verstaat,’ Matth. XIII: 23, vg. XV: 10. Zoo is dan de reden, waarom zij niet verstaan worden, niet in de zaken zelve, maar in den mensch te zoeken. Paulus wijst haar Rom. I: 18 daar in aan, dat de menschen de waarheid door hunne ongeregtigheid (zondigheid, ἀδικία) onderdrukken (ἀνθρώπων, τῶν τὴν ἀλήθείαν ἐν ἀδικίᾳ κατεχόντων), en zich derhalve tot het onverwijld opmerken en kennen van het geopenbaarde ongeschikt hebben gemaakt. Vandaar dat slechts de reinen van harte God zien, hetzij dan in de natuur, hetzij in Christus, hetzij in hun eigen binnenste, Matth. V: 8. Dezen wordt het gegeven de verborgenheden des Hemelrijks te kennen. De Goddelijke Openbaring, door de werken en den persoon van Christus bewerkstelligd, was evenzoo niet boven de menschelijke bevatting op zich zelve verheven, zie Joh. IX: 3, XIV: 9, vg. VI: 69, XVII: 3. Paulus getuigde dan ook, dat zijn Evangelie bedekt was in hen, wier zinnen de God dezer eeuw
verblind had, 2 Kor. IV: 3, 4.

{==135==} {>>pagina-aanduiding<<}

De mensch moet en kan dus, krachtens den hem geschonken aanleg, er naar streven, om die dingen te begrijpen, welke God óf in de natuur, óf in de geschiedenis, óf door middel der Christelijke leer heeft geopenbaard. Maar de gebrekkigheid der menschelijke natuur en de afstand, waarop wij verwijderd zijn van het menschelijk ideaal, dat in Christus verwezenlijkt is, is oorzaak, dat dit begrijpen zoo gebrekkig is. Ook in hetgeen van God kennelijk is, kennen wij slechts ten deele.
‘Dat de ϕανέρ̧ωσις zich slechts bepaalt tot dingen, die de perken der menschelijke rede niet overschrijden, blijkt nog duidelijker, als wij verder acht geven op de wijze, waarop, en den weg, waarlangs de mensch tot het begrijpen der geopenbaarde dingen komt.’
De wijze waarop. Even als de afbeeldsels in een spiegel aan het oog des ligchaams, zoo wordt hetgeen geopenbaard wordt aan het oog onzer ziel voorgehouden. In beide gevallen is het den menschelijken geest overgelaten, de indrukken daarvan in zich op te nemen. Het spreekt van zelf, dat dit geldt van die openbaring, welke door daadzaken plaats heeft; het is echter ook het geval bij die, welke door woorden geschiedt. Dit wordt duidelijk, als men let op het voorbeeld des Heeren, die door gelijkenissen, d.i. voorstellingen, van menschelijke zaken ontleend, leerde, terwijl het tevens volgt uit het begrip der ϕανέρωσις zelve. Naauwkeurige beschrijving der geopenbaarde zaken behoort dus niet tot de ϕανέρ̧ωσις zelve, hetgeen ook in het oog valt, als men acht geeft op de oorzaak, waardoor, volgens het onderwijs van Jezus en de Apostelen, de Openbaring niet begrepen wordt; en op den weg, waarlangs de mensch tot hare bevatting komt. Daar de gewone oorzaak gelegen is in een bepaalden toestand der menschelijke ziel, volgt er van zelve uit, dat de ϕανέρ̧ωσις begrepen kan worden, behoudens ieders aard, en het verschil van inborst en eigenaardig karakter. -
Wat den weg, waarlangs betreft, hij is natuurlijk gelegen in de verwijdering van de genoemde oorzaak. Die verwijdering heeft plaats door den Heiligen Geest, waarvan de mensch doordrongen wordt, en waardoor zijn hart van de heerschappij des vleesches wordt bevrijd en zijn zielsoog ver-
{==136==} {>>pagina-aanduiding<<}
licht, om het geopenbaarde te aanschouwen. De vleeschelijke mensch wordt door Gods tusschenkomst aldus een geestelijke, 1 Kor. II: 14. Daarin is dus het begrip der Goddelijke ἀποκάλυψις vervat, waarin wij het complement zien der ϕανέρωσις, zoodat in beider begrip, vereenigd, de Goddelijke Patefactie wordt uitgedrukt. Maar ook de aard der ἀποκάλυψις zelve brengt mede, dat de Goddelijke ϕανέρωσις, welke de grondstof, die gekend moet worden, bevat, dat karakter heeft, hetwelk ons bleek dat zij bezat. Immers daar de mensch door de ἀποκάλυψις werkelijk tot kennis van het geopenbaarde komt, is zij natuurlijk niet van toepassing op hetgeen in het afgetrokkene boven de menschelijke bevatting verheven is. Slechts als hij den Geest niet heeft, is hij niet in staat het te doorzien. En daaruit, dat de Geest het middel is om het te doorzien, volgt, dat de ϕανέρ̧ωσις van dien aard is, dat zij wel Goddelijke dingen te aanschouwen geeft, maar op zoodanige wijze, dat eene bepaalde volledige beschrijving dezer dingen met de ϕανέρ̧ωσις zelve niet noodwendig
zamenhangt. ‘Immers het πνεῦμα heft het menschelijk denkvermogen niet op, en dat vermogen ontvalt den mensch, van het πνεῦμα doordrongen, niet 1, maar het wordt veeleer door den Geest verhoogd en versterkt, zoodat de mensch in de gemeenschap des Geestes overeenkomstig zijne eigenaardige menschelijke natuur handelt en denkt.’ De lezer herinnere zich hierbij, wat vroeger omtrent 1 Kor. II: 10 gezegd is. Daaruit is het nu duidelijk, dat zoodanige ἀποκάλυψις niet als een aanvulsel aan de ϕανέρωσις kon worden toegevoegd, indien deze de Goddelijke zaken reeds zoo bepaald en volledig beschreven bevatte, dat alle inspanning bij den mensch, om de, door de ϕανέρωσις aangebodene, stof in zich op te nemen, overbodig werd gemaakt, en zij derhalve altijd in denzelfden vorm, waarin zij eenmaal gegoten was, moest bewaard blijven. Ware dit het geval, dan zou ook door den Geest

{==137==} {>>pagina-aanduiding<<}
datgene, wat elk mensch van nature eigenaardigs bezit, worden opgeheven, en dit geschiedt niet, want er is verscheidenheid van gaven, terwijl er maar één Geest is (vg. 1 Kor. XII), en ‘een iegelijk ontvangt zijn eigen Charisma van God, de een' dus, de andere anders,’ 1 Kor. XII: 7, d.i. naardat zijn aanleg en gesteldheid dit medebrengen. Wij merken dan ook de verscheidenheid, die een gevolg daarvan is, in de Apostelen op, die, in weêrwil daarvan, toch allen Θεοπνεύστοι blijven.
De slotsom is derhalve deze: ‘het is niet minder uit het begrip der ἀποκάλυψις, dan uit dat der ϕανέρωσις op te maken, dat de Goddelijke Patefactie dit in zich sluit, dat door middel der verwijdering van de oorzaak, die het begrijpen van de ϕανέρωσις der Goddelijke zaken in den weg staat, er eene ἀποκάλυψις dier zaken, nadat zij geopenbaard zijn, wordt te weeg gebragt, anders gezegd, eene kennis daarvan, die wel aan een zekeren maatstaf en regel gebonden is, wat betreft haren aard, maar die niet aan een zekeren maatstaf en regel gebonden is, wat betreft den vorm, waarin zij wordt uitgedrukt. Trouwens die vorm moet zich slechts in zoo verre rigten naar den maatstaf der ϕανέρ̧ωσις, als er alleenlijk met behulp van zoodanigen vorm, waarbij de gesteldheid der geopenbaarde zaken ongeschonden blijft, eene juiste voorstelling dier zaken kan gegeven worden.’

De tweede Afdeeling voert ten opschrift: over het wezen der Christelijke Patefactie, volgens de woorden ϕανεροῦν en ἀποκαλύπτειν in vereeniging met elkander beschouwd. Hier staat de schrijver eerst stil bij het onderwerp der Christelijke Patefactie. Daartoe behooren geene historische feiten, dan in zoo verre daarin eene openbaring vervat is van Goddelijke zaken, waarvan de erkenning en bevatting met de werking des Heiligen Geestes noodwendig zamenhangt. Immers de, onder het bereik onzer zintuigen vallende, dingen, waardoor eene Goddelijke Openbaring bewerkt wordt, zijn slechts hulpmiddelen, opdat hetgeen niet daaronder valt, doorzien en door middel van den Heiligen Geest, waarvan de mensch doordrongen wordt, medegedeeld worde. Ook behooren daartoe geene punten van bloote bespiegeling, die de menschelijke rede, aan zich zelve

{==138==} {>>pagina-aanduiding<<}
overgelaten, óf nooit, óf niet zoo spoedig zou geweten hebben, maar de zoodanige, welke de mensch niet in staat is te begrijpen, tenzij hij, vervuld van de Goddelijke kracht, den zin van Christus (νοῦν Χριστοῦ) heeft.
Vervolgens maakt hij opmerkzaam op den bestendigen voortgang en de vastheid der Christelijke Patefactie. Zij bestaat in de vereeniging der ϕανέρωσις en ἀποκάλυψις en kan zich derhalve niet slechts tot den Apostolischen tijd bepalen. De Openbaring wordt voor den mensch eerst Patefactie, nadat Gods Geest hem verlicht heeft. God nu, die den Geest als een ἄλλος παράκλητος aan de gemeente gegeven heeft, opdat Hij blijve tot in eeuwigheid (Joh. XIV: 16), zal niet ophouden aan de gewetens der menschen te onthullen, wat Hij in Christus en door het onderwijs der Apostelen heeft geopenbaard. Bovendien, gelijk bij de Apostelen de hun geschonkene onthulling wederom eene openbaring ten gevolge had, zoo heeft ook, gelijk boven reeds is beredeneerd, de Christelijke Gemeente last tot eene ϕανέρωσις van den Geest, t. w, van den Geest der waarheid, die Christus voorspeld had dat zijne plaats op aarde vervullen zou, om zijne belijders geheel de waarheid mede te deelen. Zoo zijn dan de Christelijke gemeente en hare geschiedenis, naar de bedoeling van Christus, te beschouwen als eene onuitputtelijke bron der, in Christus geopenbaarde, waarheid, στύλος καὶ ἑδραίωμα τῆς ἀληθείας (1 Tim. III: 15).
Hieruit volgt echter niet, dat de Christelijke Patefactie van een wankelend of veranderlijk karakter zijn zou. Immers de ϕανέρ̧ωσις, in den persoon en de leer van Christus gegeven, in de schriften der Apostelen ontvouwd, blijft steeds het punt van uitgang. De Patefactie blijft eene Christelijke. De Geest, waarvan de Christen vervuld wordt, is die van Christus, door Christus in de wereld gekomen en Christus verheerlijkende, en alles, wat hij te verstaan geeft, aan hetgeen de Heer het Zijne noemde ontleenende, Joh. XVI: 14.

{==139==} {>>pagina-aanduiding<<}

Wij zijn aan het einde van ons verslag gekomen. Het is uitvoerig geworden, en toch hebben wij ons daarbij op beknoptheid toegelegd. Menige bijzonderheid, schoon op zich zelve van gewigt, hebben wij zelfs niet eens aangeroerd, alles afsnijdende wat voor de kennis der hoofdzaak minder bepaald behoefde vermeld te worden. Uit het een en ander blijkt, welke rijkdom van zaken in deze Dissertatie vervat is en met hoe groote naauwkeurigheid de schrijver zijn onderwerp bearbeid heeft. En rijkdom en naauwkeurigheid zijn het waarlijk niet alleen, waardoor dit geschrift uitmunt. Als opstel over de Christelijke Openbaring is het een bijzonder belangwekkend verschijnsel in de Godgeleerde letterkunde. De schrijver voert ons, langs een' geheel nieuwen weg, tot de kennis van een punt, dat eene eerste plaats in de Christelijke wetenschap inneemt; en reeds als zoodanig zou zijn arbeid aandacht en lof verdienen. Maar wij moeten meer zeggen: wij voor ons kunnen allezins in de voorstelling van den Heer van Bell berusten. Wij zien naauwelijks in, hoe men, bij aandachtige kennisneming van zijne nasporingen, en vrij van dogmatische bevooroordeeldheid; hoe men, niet geheel en al vreemdeling in de uitlegkunde des N.T., naar het standpunt, waartoe zij in onze dagen is opgevoerd, wij zeggen niet hier en daar van hem verschillen kan, maar zijne voorstelling aangaande de Christelijke Openbaring, wat hier cardo rei is, als in het N.T. ingebragt en niet uit het N.T. getrokken zou kunnen beschouwen, en haar dus als eene eigendunkelijke theorie afwijzen. Doch ons verslag zelf getuigt reeds genoeg voor onze ingenomenheid met zijn werk. Dat verslag heeft ons meer moeite gekost, dan menigeen misschien wel vermoedt; maar daar wij van ganscher harte aan de voorstelling des schrijvers ons zegel hechtten, was het behoefte voor ons, iets bij te dragen, om althans het hoofdzakelijke, wat hij geleverd heeft, eene meer algemeene bekendheid, dan het misschien wel anders vinden zou,
te doen verwerven. Mogt dan het licht, door hem ontstoken, de nevelen, waarin nog bij zoo velen het begrip der Openbaring gehuld is, doen opklaren, en heldere kennis verspreiden daar, waar men thans nog in duistere en verwarde

{==140==} {>>pagina-aanduiding<<}
voorstellingen rondtast! En mogt de schrijver nog dikwijls zijne gaven dienstbaar maken aan de bevordering der belangen van Christendom en Christelijke wetenschap! Zoo ooit een jeugdig geleerde ons regt gaf om dien wensch tot eene verwachting te maken, het is voorzeker de Heer van Bell. Zijn Proefschrift toch is eene onmiskenbare getuigenis voor de vele en deugdelijke talenten, waarmede hij is toegerust. Met een' uitlegkundigen tact, niet van den gewonen stempel bij geleerden van zijnen leeftijd, en waarvan zoo menige bladzijde, - vooral die, waar hij ons Rom. I: 17-20, III: 21 enz., XVI: 25, 26, geheel het IIde Hoofdst. van 1 Kor., om niet meer te noemen, verklaart, - het overtuigendste bewijs behelst, paart hij dogmatische en wijsgeerige bekwaamheden, die evenmin algemeen zijn te noemen. Hoe gelukkig hij bovendien de kritiek des N.T. beoefent, is reeds door de uitspraak van meer bevoegden, dan wij, bewezen. En als men nu verder opmerkt, hoe zijne Dissertatie ook in andere opzigten, bijv. wat het Latijn betreft, ons in hem den man doet kennen, die met zijnen studietijd gewoekerd heeft, wie zou dan onze verwachting wraken? wie hem niet gaarne geluk wenschen met zoo veel, wat hem tot eere verstrekt? wie in de vorming van zulke kweekelingen niet een gunstig getuigenis zien voor de van ouds beroemde Hoogeschool, waaraan hij zijne opleiding ontvangen heeft?
Wij gaven zoo even met een enkel woord te kennen, ons wel te kunnen voorstellen, dat men hier en daar van den ‘schrijver verschillen kan.’ Inderdaad, men meene niet, dat onze lofspraak een gevolg is van partijdige vooringenomenheid, die van geenerlei schaduwzijde bij het geprezene voorwerp hooren wil! Eerlijk willen wij daarom opgeven, waaraan wij onze goedkeuring moeten onthouden. En dat wel zoo openhartig mogelijk. Waar men met vrijmoedigheid zoo veel lofs geven kan als hier, mag hetgeen men berispelijk acht, ook zonder verschooning behandeld worden.

Wij zijn dan, om hiermede te beginnen, niet geheel tevreden met den vorm van het geschrift. Het ware, dunkt ons, voegzamer geweest, wanneer de schrijver het derde Hoofdstuk weggelaten en er een slotwoord voor in de plaats ge-
{==141==} {>>pagina-aanduiding<<}
steld had, waarin kortelijk de verkregene slotsommen bijeengevat en eene en andere ter zake dienende opmerking en gevolgtrekking waren opgenomen. Nu hij met een Hoofdstuk sloot, kwam hij er onwillekeurig toe, om onderscheidene dingen, die de lezer reeds uit het voorafgegane wist, te wijdloopig te herhalen en te beredeneren. Het was voor ons gevoel, alsof de schrijver zelf moeite heeft gehad om toch iets te leveren, wat althans eenigzins den naam van Hoofdstuk dragen kon. - Voorts is meermalen de vraag bij ons opgekomen, of de schrijver bij de ontwikkeling van onderscheidene bijzonderheden niet eenvoudiger had kunnen te werk gaan, of er niet te veel in gesplitst en gescheiden wordt, waardoor het gemakkelijke overzigt over het geheele beloop zijner redeneringen verstoord wordt. Doch hierop willen wij niet te zeer hechten; het kan aan ons, het kan aan het onderwerp liggen, en wij mogen niet voorbijzien, dat behoorlijke dispositie eene der voornaamste redenen is, waarom hij den regten weg heeft gevonden. Maar hoe dit zij, met volle regt voorzeker mogen wij aan de verklaring van sommige bijbelplaatsen eene onnoodige uitvoerigheid ten laste leggen. In waarheid, het valt in het oog, dat de schrijver soms te zeer zijne neiging heeft ingevolgd, om eene plaats naauwkeurig te verklaren, en gehandeld heeft alsof zijne Exegese dáár doel en geen middel was. Men versta ons echter wel! Wij stellen ook dáár, waar dit het geval is, prijs op de redeneringen van den schrijver op zich zelve, maar voor hetgeen hij er mede moest bewijzen, hadden zij niet zoo breed behooren uit te loopen. - Eene enkele maal scheen het ons toe, dat de logische zamenhang der
denkbeelden iets te wenschen overliet. Zoo zouden wij in de vierde zinsnede op bl. 1 een ander denkbeeld verwacht hebben. Maar...... het zou bijna onedelmoedig kunnen schijnen, zelfs zulke aanmerkingen niet achterwege te laten.
In de tweede plaats veroorloven wij ons de vraag: waarom de schrijver uitsluitend van de woorden ϕανεροῦν en ἀποκαλύπτειν gewag maakt? Het is waar, die woorden worden meestal gebezigd ter aanduiding van Goddelijke Openbaring, en juist de aandachtige beschouwing dezer woorden was dus bij uitnemendheid geschikt, om het wezen dier Openbaring te

{==142==} {>>pagina-aanduiding<<}
verklaren. Maar waarom toch ook niet van een woord als δηλοῦν, als ἐμϕανίζειν gewag gemaakt, bijv. in de Inleiding, en de reden vermeld, waarom men deze niet in aanmerking bragt? Of anders had er aan het slot een blik op zoodanige woorden kunnen geworpen worden, om de behandelde er mede in verband te beschouwen en na te gaan, of de verkregene uitkomst daarin ook misschien bevestiging vond. 2 Petr. I: 14 bijv. lezen wij: ‘wetende dat de aflegging mijner tente haast nabij is, gelijk ook onze Heer Jezus Christus mij heeft bekend gemaakt’ (ἐδήλωσεν), en onze overzetters hebben zich ook hier van het woord openbaren bediend. Hetzelfde is het geval Joh. XIV: 21, waar ἐμϕανίζειν gebruikt wordt en de Heer zegt: ‘Die mijne geboden heeft en ze bewaart, - Ik zal mij zelven aan hem openbaren’ (ἐμϕανίσω). Zoodanige plaatsen hadden, dunkt ons, wel verdiend, dat zij niet geheel buiten aanmerking gelaten werden. Nu is het alsof de schrijver in de meening verkeerde, dat het denkbeeld van openbaren door geene andere woorden dan ϕανερ̧οῦν en ἀποκαλύπτειν werd uitgedrukt, hetgeen te meer bevreemdend is, daar in 1 Kor. III: 12, eene door hem in aanmerking gebragte plaats, de drie woorden ϕανερὸν γένεσθαι, δηλοῦν en
ἀποκαλύπτεσθαι voorkomen.
Toen wij de Clavis Novi Testamenti van Wilke opsloegen, om te zien hoe in zijne Collatio nominum verborumque, quae facile confundi ut synonyma possunt, attamen accuratius distinguenda sunt, de verhouding van ϕανεροῦν en ἀποκαλύπτειν tot elkander werd aangewezen, bemerkten wij, dat van Bell dezen wel onder de voornaamsten, die den bal niet geheel hebben misgeslagen, eene plaats had mogen geven. Dit willen wij dan in de derde plaats aanmerken. In verband met de slotsom van onzen schrijver en met hetgeen wij zoo even aanmerkten, schijnt het ons niet ongepast het artikel, bij Wilke 1 voorkomende, hier in zijn geheel te laten volgen. Hij schrijft:
‘Ἀποκαλύπτω, ϕανερόω, δηλόω, ἐμϕανὴς, ἐμϕανίζω. Tria priora verba ad eandem rem relata vides 1 Cor. 3, 13. - Tamen ἀποκαλύπτεσθαι proprie dicitur id quod quidem jam

{==143==} {>>pagina-aanduiding<<}
erat antequam cognosceretur, sed velamine ita obtectum ut non posset perspici (aufdecken, entschleiern); ϕανεροῦν vero, quoniam ϕανερόν id est, quod in luce positum est, significat: palam facere aliquid, et ob oculos ponere adeo, ut cerni ab omnibus possit, Cf. Eph. 5, 13, Rom. 1, 19, 20, ϕανερόν vero et ἐμϕανές eo differunt, quod illud plerumque de visibilibus dicitur formis, et id denotat quod satis luce collustratum est ut conspici possit, per hoc vero id intelligitur quod conspectum est. Ergo ἐϕανερώθην τινι, me exposui alicujus adspectui, ich habe mich ihm sichtbar gemacht; ἐμϕανίζομαι τινι, tam prope accessi ad aliquem, ut ab eo conspiciar, ich mache dass ich gesehen werde; - δηλόω ad mentem ref.: sciri et intelligi facio (2 Petr. 1, 14 non accurate enarrant revelo), v. infra δείκνυμι.’
Niet altijd konden wij ten vierde met den schrijver instemmen, waar hij uit eene of andere bijbelplaats iets afleidde. Zoo konden wij hem niet toestemmen, wat hij pag. 9 aangaande de ϕανέρωσις Mark. XVI: 12 en 14 en Joh. XXI: 1, 14 aanmerkt. In die plaatsen ziet hij vooral (maxime) die beteekenis van het woord ϕανεροῦν uitgedrukt, volgens welke de mensch het aan hem geopenbaarde niet noodwendig ziet, maar dit van de scherpte van zijn gezigt afhangt. ‘Want,’ zegt hij, ‘Mark. XVI: 14 wordt gesproken van de verschijning des Heeren aan zijne leerlingen, waarop aanstonds de herkenning van den opgewekten Jezus schijnt gevolgd te zijn, terwijl er vs. 12 sprake schijnt te zijn van de verschijning van Jezus aan de Emmausgangers, die, gelijk het, onzen schrijver niet onbekende, verhaal van Lukas berigt, Jezus in het begin niet herkend hadden. Eveneens Joh. XXI. Jezus verscheen wel, na zijn herleven, aan zijne leerlingen, maar zijne leerlingen zouden hem, terwijl Hij aan den oever stond (vs. 4), niet voor den zoodanige gehouden hebben, indien Hij niet eerst door een bewijs zijner grootheid aan hunne bevatting ware te gemoet gekomen, gelijk het verband leert.’ Al mag het als zeker beschouwd worden, dat Markus het verhaal van Lukas kende en navolgde, ik zie nog niet in, waarom hij de ϕανέρωσις van Jezus aan de Emmausgangers, en even zoo die aan de leerlingen, niet in haar geheel, en als wel degelijk het herkennen van den Heer in zich slui-
{==144==} {>>pagina-aanduiding<<}
tende, heeft kunnen nemen; en daar hij die verschijningen slechts met een enkelen trek schetst, geloof ik zelfs, dat hij dit werkelijk gedaan heeft. Op gelijke wijze houd ik het daarvoor, dat Joh. XXI: 1 het opschrift is voor het geheel der
verschijning en vertelling, die in dit Hoofdstuk wordt medegedeeld; en vs. 14 kan zeer goed op de werkelijke bekendmaking worden te huis gebragt. Inderdaad, de schrijver had op deze plaatsen die stelling niet moeten bouwen!
En nu, ten vijfde, nog ééne aanmerking en wel, geloof ik, de meest belangrijke. Het is mij voorgekomen, dat de schrijver, bij al zijne, meer dan gewone, exegetische gaven, zich soms verleiden laat tot eene Exegese, die ik meen eene werktuigelijke te moeten noemen; die de woordvormen te uitwendig met elkander vergelijkt; die, bij gelijkheid van den vorm der zegswijzen, te spoedig aanneemt, dat daaraan altijd een gelijke zin te hechten is. Wij hebben hier voornamelijk het oog op zoodanige uitdrukkingen, waarin van twee met elkander verbondene zelfstandige naamwoorden het eene in den Genitivus staat, waarbij de schrijver, naar het ons toeschijnt, niet genoeg den wenk van Winer 1 heeft ter harte genomen: ‘Die Unterscheidung des Gen. subj. und obj. beruht in vielen Stellen nicht auf grammatischem, sondern auf exegetischem Urtheil, und ein solches wird namentlich auch Parallelstellen vorsichtig beachten müssen.’ Wanneer het woord ἀποκάλυψις een ander substant. in Gen. bij zich heeft, meent de Heer van Bell, dat deze altijd als de Genitivus objecti moet aangemerkt worden. Waar hij de uitdrukking ϕῶς εἰς ἀποκάλυψιν ἐθνῶν, Luk. II: 32, beredeneert, zegt hij: ‘ἀποκάλυψις heeft overal (ubique) den Gen. obj. bij zich, en derhalve verdient die vertaling hier de voorkeur, volgens welke de heidenen zelve voorkomen, als zullende onthuld en uit de duisternis tot het licht gebragt worden 2.’ Waar hij 2 Kor. XII: 1 behandelt, alwaar de woorden
ὀπτασίαι καὶ ἀποκαλύψεις Κυρίου voorkomen, zegt hij: ‘Daar dit de eenige plaats (locus unicus) is, waarbij het twijfelachtig kan schijnen, of de Gen., die bij het woord ἀποκάλυψις gevoegd
    
{==145==} {>>pagina-aanduiding<<}
is, de Gen. subjecti of objecti is, zijn er twee bijzonderheden op te merken: 1o. dat op de eenige plaats, waar in het N.T. ὀπτασία met een Genit. voorkomt, t.w. Luk. XXVI: 23 (ὀπτασία ἀγγέλων), deze dient, om het object of het voorwerp, dat gezien wordt, aan te duiden; 2o. dat het bestendige gebruik (constantem usum), volgens hetwelk de bij het woord ἀποκάλυψις gevoegde Genit. een Genit. objecti pleegt te zijn, het raadzaam maakt, om ook hier den Genit. op dezelfde wijze te verklaren’ 1. Op gelijke wijze gaat hij te werk bij Op. I: 1, ἀποκάλυψις Ἰησοῦ Χριστοῦ. ‘De Gen. 'I. X.’ zegt hij, ‘kan, volgens het spraakgebruik, niet dengene aanduiden, van wien de Openbaring uitgaat, maar beteekent dengene, die geopenbaard wordt.’ 2 De eerste aanmerking, die op dit alles te maken is, is deze, dat, ware het beginsel, hetwelk hier gevolgd wordt, om, namelijk, aan den bloot uitwendigen woordvorm zulk eene belangrijke stem te geven, goed te keuren, hier toch de praemisse zou mank gaan, want, wèl beschouwd, zijn er, naar hetgeen wij bijbragten, zelfs drie plaatsen in het N.T. waarbij het betwistbaar is, of het spraakgebruik wel zoo heerschend is te noemen, als de schrijver vooronderstelt. Maar dit beginsel is het voornamelijk en eigenlijk alleen, waarop wij hier aanmerking moeten maken. Wij weten zeer goed, welke onberekenbare
diensten de vergelijking van gelijkvormige plaatsen aan de uitlegkunde bewijst; maar wij weten tevens, dat het niet genoeg is, te zeggen: ginds komt zoodanige vorm voor, als hier, en naar dien vorm moet dus de hier voorkomende verklaard worden. Zoo dit in eenig geval gewaagd is, het is daar, waar er een genitivus in het spel komt, een naamval, waardoor zoo veelsoortige betrekkingen, waarin het eene zelfstandige naamwoord tot het andere staat, worden uitgedrukt! De uitdrukking ἀγάπη τοῦ Θεοῦ, τοῦ Χρ̧ιστοῦ beteekent op sommige plaatsen de liefde van God, van Christus (door hen bewezen of gekoesterd); is het nu op dien grond ook daarvoor te houden, dat deze woordvorm elders eveneens is te verklaren? Is het, omdat ὁ ϕόβος τῶν Ἰονδαίων steeds voorkomt als

{==146==} {>>pagina-aanduiding<<}
de vrees voor de Joden, ook zeker, dat deze uitdrukking steeds in dien zin gebezigd werd, en naauwelijks ter aanduiding van: de vrees, door de Joden gevoed, kon gebruikt zijn? Kan men daarom, dat ὀπτασία, ofschoon dan ook slechts eenmaal in het N.T. buiten 2 Kor. XII: 1, met een Gen. objecti voorkomt, met eenigen grond aannemen, dat ook op deze plaats de Gen. van denzelfden aard is? Als Paulus eens van een gezigt, dat aan iemand van Gods wege, door God, was te beurt gevallen, had willen spreken, zou hij dan niet geacht kunnen worden ὀπτασία τοῦ Θεοῦ te zullen gezegd hebben? Inderdaad, zulk een bloot uitwendig vergelijken voert ligt op den dwaalweg! Het is immers niet hetzelfde, welk naamwoord in den Gen. staat? Luk. XXIV: 23 wordt van Engelen gesproken, 2 Kor. XII: 1 van den Heer. Genen kunnen onmogelijk als de eigenlijke bewerkers van een gezigt voorkomen, Deze integendeel zeer gemakkelijk. De omstandigheden staan dus hier niet gelijk, en uit de eerstgenoemde plaats kan niets met eenig regt ten aanzien van de beteekenis van den Genit. in de laatste afgeleid worden. Paulus schrijft 1 Kor. II: 20: God heeft het ons geopenbaard; zoodanige uitdrukking waarborgt ons, dat hij ook van eene ἀποκάλυψις τοῦ Θεοῦ, als van eene Openbaring door God bewerkt, heeft kunnen spreken. Zoo wordt ook van een openbaren door Christus gesproken (Matth. XI: 27), en kon dus ook van eene ἀποκάλυψις Ἰ. X. als van eene, door Hem gegevene,
sprake zijn. Maar als er sprake is van de ἀποκάλυψις τῶν υἱῶν τοῦ Θεοῦ (Rom. VIII: 18), van ἀποκάλ. μυστηρίου (XVI: 25) en dergelijke, kan er redelijkerwijze bij den Genit. niet aan een eigenlijken bewerker der ἀποκάλυψις te denken zijn, en op het spraakgebruik in zoodanige uitdrukkingen is derhalve niets omtrent den zin van vormen als ὀπτασία en ἀποκάλυψις τοῦ Κυρίου te bouwen. - De schrijver zou ons misschien willen toevoeren, dat hij zich in zijne opvatting niet door het spraakgebruik alleen heeft laten leiden. Wij antwoorden, dat dit spraakgebruik toch klaarblijkelijk de voorname oorzaak is, waarom hij in de drie bovengenoemde plaatsen den Genit. obj. vindt, en dat het hem zelfs verleid heeft tot stellingen en verklaringen, die hij anders gewisselijk zou hebben verworpen. Ne-
{==147==} {>>pagina-aanduiding<<}
men wij bijv. Luk. II: 22: ϕῶς εἰς ἀποκάλυψιν ἐθνῶν. De schrijver gevoelt klaarblijkelijk zelf, dat de Genit. hier gevoegelijkst kan geacht worden de plaats van den Dativus commodi in te nemen. Waarom verklaart hij er zich nogtans tegen? ‘Er wordt,’ zegt hij, ‘niets genoemd wat onthuld wordt’ en voorts noopt het spraakgebruik hem tot eene andere opvatting.
Maar was het dan noodig, dat in zoodanige meer dichterlijke dan prozaïsche uitdrukking het geopenbaarde bepaaldelijk vermeld werd? En lag het niet reeds uitgedrukt in de beide voorafgaande verzen: ‘Uwe zaligheid, die Gij bereid hebt voor het aangezigt van alle volken’? Volgens van Bell worden hier de heidenen voorgesteld, als uit de duisternis tot het licht zullende komen. Maar de uitdrukking: een licht tot onthulling der heidenen kan wel beteekenen: een licht, waardoor van de, toen nog verborgene, onder een deksel verscholene, heidenen het deksel werd weggenomen, zoodat zij voor de oogen der aanschouwers in het licht traden, doch dan moest er ook van personen, voor wie zij onthuld werden, worden gewag gemaakt, en deze opvatting is dus verwerpelijk; maar meer nog die van van Bell, welke van dien aard is, dat wij niet begrijpen, hoe zij in zijne denkbeelden omtrent de ἀποκάλυψις voegen kan. -Wat Op. I: 1 betreft, de woorden ἀποκάλ. Ἰησοῦ Χριστοῦ, ἣν ἔδωκεν αὐτῷ ὅ Θεός verklaart hij als: ‘onthulling van J.C. (J.C.. als voorwerp) welke God Hem (d.i. Johannes) gegeven heeft.’ De opgegeven uitdrukking vormt, naar hij beweert, met de volgende (καὶ ἐσήμανεν ἀποστείλας διὰ τοῦ ἀγγέλου αὑτοῦ τῷ δούλῳ
Ἰωάννῃ) een parallelisme. Wij kunnen niet zeggen, dat dit ons toelacht; maar al ware het zoo, wij kunnen toch nooit gelooven, dat het eerste αὐτῷ op het, in het tweede lid volgende, Ἰωάννῃ zou zijn te huis te brengen, en niet op het voorafgaande Ἰησοῦ Χριστοῦ. Zulk eene verklaring is zoo gedrongen mogelijk. En tegen hetgeen van Bell verder aanmerkt, ter bestrijding van het gevoelen, dat J.C. hier bewerker der ἀποκάλυψις zijn zou, en ten bewijze, dat God niet kan gezegd worden haar aan Hem gegeven te hebben, stellen wij over: 1o. dat Christus in het Openbaringsboek meermalen voorkomt, als iets te geven, wat God Hem gegeven heeft, bijv. II: 27, III: 21; 2o. dat de Heer, XXII:

{==148==} {>>pagina-aanduiding<<}
16, zegt: ‘Ik, Jezus, heb mijnen Engel gezonden, om ulieden deze dingen te geiuigen in de gemeente.’ - Wat 2 Kor. XII: 1 betreft, wij willen er niet over uitweiden, maar kunnen daaromtrent evenmin met den schrijver instemmen. Zou bij al die ὀπτασίαι en ἀποκάλυψεις de Heer het voorwerp geweest zijn? Zouden zij niet verondersteld kunnen worden soms van denzelfden aard te zijn geweest, als hetgeen aan Petrus te Joppe te beurt viel? Zou het aan Paulus te beurt gevallene gezigt van dien Macedonischen man (Hand. XVI: 9,) en van dien Engel (Hand. XXVII: 23) niet onder de ὀπτασίαι τοῦ Κυρίου zijn te rangschikken? Aan den onpartijdigen en deskundigen zij de uitspraak over het gevoelen van den schrijver en den referent overgelaten.
Meermalen spreekt de schrijver van de Paulinische formule πίστις Ἰησοῦ Χριστοῦ, bij wier verklaring wij hem, op gelijke wijze, onder den invloed eener Exegese meenen te zien, die den grammatikalen vorm eene te groote rol in de schriftverklaring laat spelen. Hij drukt zijn gevoelen in de XIVde Thesis achter zijn geschrift aldus uit: ‘Formulae Paulinae: πίστις Ἰησοῦ Χριστοῦ Rom. III, 22, Gal. II: 16, III: 22; πίστις τοῦ υἱοῦ τοῦ Θεοῦ Gal. II: 20; πίστις Ἰησοῦ Rom. III: 26; πίστις Χριστοῦ Gal. II: 16, Phil. III: 9, significant: fides, quam Deo habuit Jesus Christus.’ Op bl. 113 schrijft hij: ‘Illam interpretationem commendari collatione praesentis loci (Rom. III: 26) cum Rom. IV: 1-5, uti etiam Gal. III: 22 cum Gal. III: 6-9, 14 luculenter apparet. Imprimis vero conferatur Gal. II: 16 coll. cum vs. 20.’ Wij willen echter deze zijne stelling niet ter toetse brengen, maar noodigen hem liever uit, om, indien hij waarlijk in staat is te bewijzen, dat deze opvatting de eenige ware is, er in het een of ander onzer Vaderlandsche Tijdschriften rekenschap van te geven. Wij zien toch ook niet voorbij, dat hij zich hier alleen tot het Paulinisch spraakgebruik bepaalt, en hij voor zijne meening misschien, welligt voornamelijk, uit het Paulinisch
leerbegrip de gronden zal hebben ontleend.

Ziedaar wat wij hebben aan te merken en waarmede wij de pen konden nederleggen, had het verzoek, zoo even door

{==149==} {>>pagina-aanduiding<<}
ons aan den schrijver gedaan, niet nog een' anderen wensch bij ons opgewekt, dien wij niet kunnen achterhouden. De beoordeelde Dissertatie heeft het verlangen bij ons opgewekt, dat de Heer van Bell ons Godgeleerd publiek niet verstoken laat van zijnen arbeid, waaraan voor eenige jaren de eer der bekrooning mogt te beurt vallen. Kan hij niet besluiten, dien arbeid in zijn geheel wereldkundig te maken, onze Vaderlandsche Tijdschriften zullen volgaarne eene plaats overhebben voor de mededeeling der resultaten, waartoe hij bij zijne nasporingen gekomen is. Wij hebben te veel van den Heer van Bell uit zijn beoordeeld geschrift mogen leeren, dan dat wij hem daartoe niet op het dringendst zouden uitnoodigen. - En nu nog alleen de verzekering, dat wij met waar genoegen het tijdstip nog eens zouden zien terugkeeren, waarop onze vroegere kennismaking kon worden vernieuwd. Mogt hij dan niet aan alles, wat wij hier hebben nedergeschreven, zijn zegel hechten, dit zou hij toch niet kunnen ontkennen, dat wij zijnen arbeid die aandacht en belangstelling hebben geschonken, waarop hij zoo ten volle aanspraak heeft. Intusschen wenschen wij hem op zijne studiën en op geheel zijne Evangeliebediening die vruchten toe, waardoor hij voor Vaderland, wetenschap en kerk ten uitgebreiden zegen gesteld worde.

's Heer Arendskerke, 16 Nov. 1849.
a. niermeijer.















{==150==} {>>pagina-aanduiding<<}

De geschiedenis van Sumatra.


Vijfde artikel 1.

Bijdragen tot de kennis van Sumatra, bijzonder in geschiedkundig en ethnographisch opzigt, door Salomon Müller, Doct. Phil., Lid der natuurkundige Commissie in Nederlandsch Indië, enz. Leiden, S. en J. Luchtmans, 1846.


Neêrlands Souvereiniteit over de schoonste en rijkste gewesten van Sumatra, door A.V. Michiels, Generaal-Majoor, Civiel en Militair Gouverneur ter Westhust van Sumatra, enz. Amsterdam, G.J.A. Beijerinck, 1846.


Die Battaländer auf Sumatra. Im Auftrage Sr. Excellenz des General- Gouverneurs von Niederländisch Indiën, Hrn. P. Merkus, in den Jahren 1840 und 1841 untersucht und beschrieben von Franz Junghuhn. Aus dem Holländischen Original übersetzt vom Verfasser. II Theile. Berlin, G. Reimer, 1847.


Topographische Schets van een gedeelte van Sumatra, door Dr. P.W. Korthals, gewezen lid der Natuurk. Commissie in Ned. Oost-Indië, enz. Leyden, H.W. Hazenberg en Comp., 1847.


Coup d'Oeil Général sur les possessions Néerlandaises dans l'Inde Archipélagique, par C.J. Temminck, Directeur du Musée Royal d'histoire naturelle. Tome Second (Sumatra et Bornéo). Leide, A. Arnz et Comp., 1847.


De vestiging en uitbreiding der Nederlanders ter Westkust van Sumatra, door den Generaal-Majoor H.J.J.L. ridder de Stuers, oud-resident ter Westkust van Sumatra, later kommandant van het Ned. Ind. leger, uitgegeven door P.J. Veth, Hoogleeraar te Amsterdam. Met platen en haarten. Eerste Deel. Amsterdam, P.N. van Kampen, 1849.

De val van Bondjol stelde ons weldra in het onbetwist

{==151==} {>>pagina-aanduiding<<}
bezit, niet slechts der geheele strook door de valleijen van Alahan-pandjang, Loeboe-sikaping en Rau gevormd, maar ook van de geheele oppervlakte, tusschen die valleijen en het westerstrand gelegen. Ons voormalig gebied was daardoor meer dan verdubbeld; maar zuidwaarts bewaarden nog verschillende distrikten, zoo als de XIII Kota's in de onmiddellijke nabijheid van Padang, de IX Kota's, Soengi-pago, Korintji, enz., hunne onafhankelijkheid, terwijl noordwaarts de Toewankoe van Tamboesei, die zich in Daloe-Daloe versterkt had, tegen de beoogde uitbreiding tot Singkel toe een krachtigen dam stelde. Men had reeds het plan gevormd van Tapanoeli, dwars door de Batta-landen, naar Bila aan de Oostkust door te dringen, toen men in October 1837 onderrigt werd, dat de Toewankoe van Tamboesei onzen voortgang aan den kant van Ankolah zocht te belemmeren. In het volgende voorjaar werd daarop Pertibi met zes posten aan Tapanoeli verbonden, en nadat nu de bevolking langs de Panei-rivier 1 tot aan Kota-pinang zich uit eigen beweging had onderworpen en Ankolah was bezet, trok de hoofdmagt op Daloe-Daloe los. Ook Toewankoe Tamboesei moest vallen, opdat nu de Batta-landen, gelijk men zich uitdrukte, almede van het juk der Padries mogten verlost worden, dat voor hen althans, volgens de hier en daar verspreide mededeelingen van Dr. Junghuhn en den Heer Willer 2, drukkend genoeg moet geweest zijn, dewijl de Batta's, ongezind om de hun opgedrongen leer van den Islam aan te nemen, door den heiligen krijg hunne landen op het schroomelijkst hadden zien verwoesten
en ontvolken. De moorddadigheid dezer oorlogen is echter ongetwijfeld in sommige berigten zeer overdreven. De Padries maakten de gevangen Batta's, tenzij ze zich bekeerden, tot slaven. De hoofden mogten zij doen omkomen, zij kenden hun belang te goed om het volk niet te sparen.

{==152==} {>>pagina-aanduiding<<}

Nadat onze troepen in Augustus tot Madang, in de nabijheid van Daloe-Daloe, waren doorgedrongen, zocht men met den Toewankoe van Tamboesei te onderhandelen; doch weldra werden de vijandelijkheden hervat, de Gouverneur kwam zelf het beleg besturen, en nog in December van hetzelfde jaar was Daloe-Daloe, de laatste schuilplaats der Padries, bij verrassing ingenomen, - eene verovering, die ons slechts 3 dooden en 13 gekwetsten kostte. De Padriesche oorlog was hiermede geëindigd, en men heeft sedert niet meer gehoord van de sekte, die Sumatra zoo lang in rep en roer had gehouden, ofschoon het naauwelijks te denken is, dat hare beginselen te gelijk met hare magt zullen zijn ondergegaan, en men haar welligt bij gunstiger omstandigheden het hoofd weder zal zien opsteken.
Terwijl dus onze troepen in het noorden overwinningen behaalden, waren ook in het zuiden de uitbreidingsplannen met kracht doorgezet, en tegenspartelingen, die zich op nieuw in het Boeasche en naburige distrikten vertoond hadden, met geweld onderdrukt. De vrije XIII Kota's, welker voorname misdrijf daarin bestond, dat de Gouverneur het opmerkenswaardig vond, ‘dat, terwijl wij ons verre binnen'slands waagden, wij het landschap, dat het naast aan ons uitgangspunt (Padang) grensde, ongemoeid lieten,’ moesten thans ook die anomalie door hare onderwerping boeten. In het voorjaar van 1839 werden de toebereidselen tot deze verovering gemaakt. De hoofden, de bijeentrekking onzer magt bemerkende, kwamen zich onderwerpen, en met eenige onbeduidende schermutselingen werd de bezetting van dit distrikt volbragt. De IX Kota's volgden, zonder tegenstand. Een aanval door die van Soepajang en Soengi-pago, met eenige uitgewekenen uit de XIII Kota's, op ons nog onvoltooid fort te Moeara-Panei gedaan, werd gemakkelijk afgeslagen. Onze hoofdpost in deze streken werd te Solok opgerigt, dat met wegen en posten aan Padang en fort van der Capellen verbonden werd.
Omstreeks denzelfden tijd werd ook het Nederlandsche gezag op de Oostkust aanmerkelijk uitgebreid, en de hoop opgewekt, dat ook aan deze zijde de beoogde uitbreiding welhaast zou bereikt zijn. Reeds in September 1838 was

{==153==} {>>pagina-aanduiding<<}
Indragiri bezet, dat, ingevolge de, bij het Traktaat van 1824 tusschen Engeland en Nederland bekrachtigde, verdeeling van het Djohoresche rijk, thans onder de opperheerschappij van den Sultan van Lingga stond, of liever reeds de suprematie van het Nederlandsch Gouvernement erkende, aan hetwelk de Sultan van Lingga zijne souvereiniteitsregten had overgedragen. De Sultan van Indragiri had, ten gevolge van eenige oneenigheden met den Onderkoning of Radja, zonder voorkennis van den Sultan van Lingga, uit eigen beweging een bode en brief naar Moeara-Kompeh gezonden, om de meer regtstreeksche vestiging van het Nederlandsch gezag in zijne staten te verzoeken. Dit was een zeer welkom voorstel. Men begreep echter vooraf met den Sultan van Lingga te moeten onderhandelen, en toen van deze zijde alle zwarigheden waren uit den weg geruimd, werd eene kommissie naar Indragiri gezonden, om het nader verdrag tot stand te brengen. In des Sultans residentie Ringat werd eene benting aangelegd, waarin een veertigtal soldaten post vatte, terwijl een gewapende schoener of kanonneerboot op de rivier van Indragiri geposteerd werd. Tevens werd een Adsistent-Resident benoemd, om de nieuwe provincie als onderhoorigheid der residentie Riouw te besturen. Het schoon en volkrijk binnenlandsch distrikt van Kwantang, sedert lang slechts in naam aan Indragiri onderworpen, en sedert 1823 door de Padries van Lintau bezet, die de hoofdplaats Loeboe-djambi hadden in brand gestoken, onderwierp zich kort daarna uit eigen beweging, zoodat van deze zijde de gemeenschap tusschen de Oost- en Westkust dwars door de binnenlanden was daargesteld.
Het rijk van Siak, met het daaraan cijnsbare Kampar, was sedert lang in diep verval geraakt. Het verval van den Maleischen handel had groote vermindering van de inkomsten des Sultans ten gevolge gehad, die, als zoo vele andere Vorsten van den Archipel, vergoeding gezocht had in de zeerooverij. De wateren van den Archipel van Riouw, met duizenden eilandjes en klippen bezaaid, boden voor het onwettig bedrijf eene uitlokkende gelegenheid aan, en de vorsten van Siak verzuimden niet daarvan gebruik te maken.

{==154==} {>>pagina-aanduiding<<}
De Heer Radermacher beschrijft ons Radja Ismaël, die hier in 1780 regeerde, als een der geduchtste zeeroovers van den Archipel. Het regt, om vijf percent op den invoer te heffen, was den Sultan bijna nutteloos geworden; de regten op de visscherij 1 en de zeeroof, voor zijne rekening gedreven, waren schier zijne eenige inkomsten geworden. Oneenigheden en daaruit gesproten omwentelingen hadden tot het verval des rijks bijgedragen. Marsden zegt 2, dat, tijdens het bezoek van den Engelschen afgevaardigde Lynch in 1808, de Sultan, ten gevolge van een opstand, de hoofdstad had moeten verlaten en naar den mond der rivier gevlugt was, en Anderson, die Siak in 1823 bezocht, spreekt misschien van dezelfde gebeurtenis, wanneer hij verhaalt, dat eenige jaren te voren eene omwenteling, door vier opperhoofden bewerkt, den eersten minister des verdreven Konings, Seijid-Ali 3, onder den naam van Abdoe'l-djalil Seifoe'd-din, op den troon had gebragt. Zijn zoon, de toenmalige Koning Abdoe'l-djalil Khaliloe'd-din, werd op nieuw door eene hem vijandige partij bedreigd, aan welker hoofd de Pangeran Seijid Zein stond, een der bewerkers van de vorige revolutie en vijand der staatkunde, door den Sultan ten opzigte der Hollanders gevolgd 4.
Sedert de vestiging der Engelschen op Poelo-pinang hadden zij op de kusten van Siak gehandeld, vanwaar hun inzonderheid hout voor hunne scheepstimmerwerven werd aangevoerd. Onderscheidene malen hadden zij afgevaardigden gezonden, om nadere betrekkingen aan te knoopen; maar de berigten aangaande de zedelijke verdorvenheid der hoofden en de neiging tot zeerooverij bij de bevolking hadden hen telkens weder daarvan doen afzien. Toen men echter

{==155==} {>>pagina-aanduiding<<}
te Pinang de zekerheid bekwam, dat Malakka aan het Nederlandsch bestuur zou worden teruggegeven, werd men te rade maatregelen te nemen, om het sluiten van verdragen met de Hollanders, die ten nadeele van den Britschen handel zouden kunnen strekken, te voorkomen, en de Resident van Malakka, Majoor Farquhar, reisde in 1818 naar Siak, om een verdrag met Sultan Abdoe'l-djalil Khaliloe'd-din te sluiten. Hij werd met de meeste onderscheiding ontvangen, en eene overeenkomst werd tot stand gebragt, waarbij de Sultan zich verbond altijd de Engelschen op den voet der meest bevoorregte natiën te zullen ontvangen, geene verouderde verdragen te zullen hernieuwen, die tot nadeel van den Britschen handel zouden kunnen strekken, en nimmer aan eenige natie of bijzondere personen het monopolie van eenigen tak van handel te zullen vergunnen. In 1822 werden door het Hollandsch bestuur te Malakka de Heer van Angelbeek en de Kapitein der oorlogsbrik Sirene als Kommissarissen naar Siak gezonden. De Koning kwam de afgezanten tot Boekit-batoe te gemoet, en sloot met hen een verdrag in twaalf artikelen, hetgeen hij in het volgend jaar aan den Engelschen afgevaardigde Anderson verzekerde, dat niets bevatte, hetgeen streed tegen de overeenkomst met Majoor Farquhar aangegaan. Eenige der datoe's of opperhoofden gaven echter aan den Heer Anderson als hunne meening te kennen, dat, daar Malakka aan de Hollanders was teruggegeven, het verdrag met den voormaligen Britschen Resident dier plaats nul en van geener waarde was geworden. Waarschijnlijk was dit gevoelen door de Hollandsche afgevaardigden voorgestaan, gelijk ook de Heer Temminck nog verzekert, dat het verdrag met Siak gesloten was door een ondergeschikt ambtenaar, buiten voorkennis van het Britsch koloniaal bestuur 1. Tevens beriep men zich op de verdragen, voormaals met de Hollandsche O.I. Compagnie aangegaan. Anderson verzekerde daarentegen, dat het verdrag door Majoor Farquhar niet als Resident van

{==156==} {>>pagina-aanduiding<<}
Malakka, maar als agent van den Gouverneur van Poelo Pinang en op diens last was gesloten, en wilde aan de verouderde overeenkomsten met de Compagnie geen gezag toekennen. Dit is ook altijd door dë Engelschen volgehouden, en dit verdrag is een der voornaamste gronden geweest, waarop de kamer van koophandel te Singapoera tegen de pogingen van den Gouverneur Michiels, om de geheele Oostkust onder het Nederlandsch gezag te brengen, gedurig heeft geprotesteerd 1. De zoogenaamde waarborging der onafhankelijkheid van dit rijk, door het verdrag met de Engelsche Compagnie, en zelfs de aanmerkelijk verlevendigde handel, na de stichting van Singapoera in 1819, waren echter niet in staat geweest het voortgaand verval van het vorstelijk gezag en de verbrokkeling van den staat onder de schier onafhankelijke Opperhoofden te voorkomen. De uitbreiding der Nederlanders oostwaarts dreef weldra vele dezer hoofden, om bescherming te zoeken bij het Nederlandsch Gouvernement. Reeds in 1834 bood Datoe-Sipidjaja, de hoofdpenghoeloe der VI Kota's, of Kota-baroe, een distrikt aan de rivier van Kampar, zijne onderwerping aan, waarschijnlijk om daardoor in de gelegenheid te zijn de verstoorde handelsbetrekkingen met de Padangsche bovenlanden te hernieuwen. De overige distrikten aan de Kampar-rivier, zoo als de VIII Kota's, VI Kota's of Koewoe, III Kota's met de hoofdplaats Kampar, volgden dit voorbeeld na de verovering van Daloe-Daloe. Te Tarata-boeloe in de III Kota's werd een post gevestigd, om den handel ook op de Kampar-rivier, langs welke
aanzienlijke hoeveelheden koffij uit de Menangkabausche binnenlanden naar Singapoera werden uitgevoerd, en daarentegen veel Siameesch zout, Bengaalsche katoenen, enz. vandaar werden ingevoerd 2, te beheerschen. Reeds voor de verovering van Daloe-Daloe

{==157==} {>>pagina-aanduiding<<}
was ook het distrikt Rakan, aan de rivier van dien naam met de zeehaven Tanah-poetih, bezet, en had de Panglima zelfs zijne bemiddeling bij Toewankoe Tamboesei aangeboden, dat echter tot geene uitkomst had geleid. Na de beëindiging van den Padrieschen oorlog hadden zich eindelijk ook de bewoners van Kasiban, aan een boventak der rivier van Siak, onderworpen, en men koesterde de hoop, dat weldra ook de hoofdzetel van het zoo verbrokkelde en aan regeringloosheid prijs gegeven Siaksche rijk, uit eigen beweging dit voorbeeld zou volgen.
Wij hebben reeds gezien, hoe ons gezag zich over de Batta's van Pertibi en de omliggende streken had uitgebreid. Daardoor waren ook weldra de schaars bevolkte, moerassige en meestal met ondoordringbare nibongbosschen bedekte Battasche stranddistrikten Panei en Bila onder ons gezag, en de handel op de daar doorstroomende rivieren van denzelfden naam onder onze kontrole gebragt. Volgens Anderson behooren ook deze distrikten tot de onderhoorigheden van het Siaksche rijk, maar het schijnt dat zij toenmaals onder het gezag der Padries van Tamboesei waren gebragt. Wij vestigden hier aanvankelijk een militairen post te Kota-pinang aan de Panei-rivier, ongeveer op de helft van haren loop gelegen; later werd eene benting te Bila opgeworpen, op den uitersten landtong der vlakte, die door de beide zamenvloeijende rivieren wordt ingesloten, en juist op het punt harer vereeniging gelegen. Te midden eener onbewoonde woestenij en van moerassen, die naauwelijks genoegzaam terrein voor eene wandeling aanboden, en op een afstand van verscheidene dagreizen van den naasten militairen post, werden hier 75 Ambonesche soldaten en eenige weinige Europesche in bezetting gelegd 1. Op deze wijze waren wij

{==158==} {>>pagina-aanduiding<<}
dus, met gedeeltelijke uitzondering der rivier van Siak, meester geworden van al de groote en tot in het hart des lands bevaarbare stroomen der Oostkust, van welke zich de kooplieden van Singapoera bedienden, om, ten spijt onzer douanen, de Britsche manufakturen onverhinderd tot in onze binnenlandsche en Westkust-distrikten te doen doordringen.
Bila is het noordelijkste punt, hetwelk door ons bezet werd; maar waarschijnlijk niet zonder dat men daarbij het oog vestigde op de rijke peperhavens, noordwaarts vandaar gelegen, Sirdang, Delli, Baloe-tjina en Langkat. De Engelschen op Poelo Pinang en Singapoera beschouwden althans hunnen handel met deze havens, tijdens onze uitbreiding op de Oostkust, als in groot gevaar, ten gevolge der verwachte pogingen van de Hollanders, om ook deze rijkjes aan hun gebied te trekken en daar inkomende regten te heffen. Toen Bila door ons bezet werd, waanden zij Delli en Langkat reeds zoo goed als voor hunnen handel verloren 1. Ik zal deze gelegenheid waarnemen, om hier omtrent het weinig bekende noordelijk gedeelte van Sumatra's Oostkust eenige bijzonderheden mede te deelen, die wij grootendeels aan Anderson verschuldigd zijn.
Wij hebben vroeger deze streken meermalen onder de van Atjeh afhankelijke gewesten vermeld gevonden 2, gelijk Delli dan ook reeds door Valentijn nevens Pedir de rijstschuur van Atjeh genoemd wordt; maar wij hebben ook gezien, dat zij door de vorsten van Siak later aan Atjeh werden ontweldigd 3. In 1823, tijdens zij door Anderson werden bezocht, moeten zij nog de suprematie van Siak erkend hebben, want volgens dezen schrijver strekt Atjeh zich niet veel verder uit, dan Tandjong Perlak of de Diamant-kaap, en is de vorst van Siak, althans in naam, opperheer van al de landen aan de kust tot aan Tamiang. Inderdaad is het vrij onverschillig, wie den naam van opperheer voert, naardien al het wezenlijk gezag in handen

{==159==} {>>pagina-aanduiding<<}
is van vorstjes, die zich om den wil van den leenheer volstrekt niet bekreunen. Tusschen Bila en Tamiang vinden wij niet minder dan zes afzonderlijke staatjes, Batoe-bara, Asahan, Sirdang, Delli, Baloe-tjina en Langkat, langs even zoo vele rivieren, die dezelfde namen dragen, waaronder die van Delli voor schepen van aanzienlijke grootte bevaarbaar is. Onder de vorsten dezer landstreek is die van Delli, welke zich de suprematie aanmatigt over Baloe-tjina en Langkat, verreweg de aanzienlijkste. Het voornaamste voortbrengsel van deze gewesten is zwarte peper, die evenwel, volgens Anderson, niet door de Maleische kustbewoners, maar door de Batta's der binnenlanden gekweekt en gewonnen wordt. Om een denkbeeld te geven van de verbazende hoeveelheden van dit voortbrengsel, die van Sumatra's Oostkust, van Siak tot Tamiang, naar de Engelsche koloniën langs de straat van Malakka worden uitgevoerd, teeken ik slechts aan, dat die uitvoer in 1823-1824 bijna 35,000 pikols alleen naar Poelo Pinang, en in alles weinig minder dan 60,000 pikols bedroeg. Nemen wij in aanmerking, dat de uitvoer naar Pinang van 1817 tot 1824 van 1800 tot 35,000 pikols was gestegen, dan is het wel niet waarschijnlijk, dat sedert, bij het dagelijks toenemend gewigt van Singapoera, die productie stationair is gebleven. Daarentegen is ook de aftrek van Engelsche manufakturen ongetwijfeld in niet mindere mate toegenomen. Batoe-bara en Asahan zijn voor dezen peperhandel, even als Siak zelve, van minder belang, maar de meer noordwaarts gelegen havens van Sirdang, Delli, Baloe-tjina en Langkat zijn, even als eenige Atjinesche havens der Westkust, waarover straks nader, algemeen onder den naam van de Peperhavens bekend.
De handel, door de Engelschen van Poelo Pinang op deze streken gedreven, was aanvankelijk van weinig beteekenis, maar nam vooral toe sedert 1819, toen de vrees, dat de Hollanders, na Malakka en Riouw te hebben terugbekomen, den handel der Oostkust geheel aan zich zouden trekken, tot meer dan gewone inspanning aanspoorde. Er werd eene correspondentie met de hoofden van Delli, Sirdang en Asahan aangeknoopt en geene pogingen gespaard, om hen van verbindtenissen met de Nederlanders afkeerig

{==160==} {>>pagina-aanduiding<<}
te maken en de meerdere liberaliteit der Britsche handelspolitiek te doen opmerken. In 1820 werd de Heer Ibbetson afgevaardigd, om de geheele Oostkust van Sumatra, van Tamiang tot Djambi, te onderzoeken, berigten ten behoeve van den handel in te zamelen en de hoofden gunstig voor de Britsche belangen te stemmen. Ziekte van den afgevaardigde deed deze zending grootendeels mislukken, ofschoon hij te Delli en Asahan de hem toevertrouwde brieven overreikte. In April 1822 werd de Oostkust van Diamant-kaap tot Siak hier en daar opgenomen en Batoe-bara en Delli aangedaan door de Luitenants Rose en Moresby met den Compagnie's-kruiser Nautilus; doch het duurde tot in het volgende jaar eer maatregelen genomen werden, om de handelsbetrekkingen met deze Oostkusthavens op een vasten voet te brengen. De pogingen, door het Nederlandsch bewind te Malakka in het werk gesteld, onder anderen de reeds vermelde zending van den Heer van Angelbeek naar Siak, en de vrees, dat de reeds zoo zeer toegenomen handel met de Oostkust daardoor mogt benadeeld worden, deed in dit jaar tot eene nieuwe zending aan al de vorsten en hoofden van Diamant-kaap tot Siak besluiten, die aan den Heer Anderson werd opgedragen, en inzonderheid ten doel had het tot stand brengen van uitsluitende kontrakten met de Hollanders te voorkomen.
De eerste plaats, die Anderson bezocht, was Delli, waar ten gevolge van een oorlog des Konings, Toewankoe Sultan Panglima, met eenige oproerige vasallen in de binnenlanden, waardoor de afvoer van peper en andere produkten werd belemmerd, de handel juist toen in een staat van stremming verkeerde. Anderson, de bevrediging des lands als een der beste maatregelen tot bevordering van den handel beschouwende, vertrok dadelijk naar het kamp des Sultans te Kota-djawa, waar de vijandelijke scharen ter wederzijde der rivier tegenover elkander lagen. Op zijn verzoek werd een wapenstilstand van drie dagen gesloten, en zijne pogingen, om den vrede te herstellen, hadden het gelukkig gevolg, dat van beide zijden iets werd toegegeven en weldra de handel zijnen vrijen loop herkreeg. De Sultan liet zich geheel tot de wenschen der Britsche Compagnie overhalen,

{==161==} {>>pagina-aanduiding<<}
en verbond zich om nimmer toe te laten, dat zich de Hollanders of eenige andere magt in Delli of zijne onderhoorigheden zouden vestigen, en nimmer eenig uitsluitend handelsverdrag aan te gaan.
Van Delli begaf zich Anderson naar Baloe-tjina, waar hij het opperhoofd, Sultan Ahmed, die tot het bezoeken zijner pepertuinen naar Kaloempang in de binnenlanden vertrokken was, derwaarts nareisde, en van hem even vriendschappelijke verzekeringen en toezeggingen ontving. Vervolgens vertrok hij naar Sirdang, welks Opperhoofd, Sultan Besar getiteld, hij tot Kampong-besar te gemoet reisde, met even gunstigen uitslag. Langkat, daarna door hem bezocht, vond hij in een burgeroorlog gewikkeld, hetgeen echter niet verhinderde, dat de Radja gelijke verbindtenissen op zich nam, als die van Delli. Ook hier deed hij pogingen om door zijne tusschenkomst de eendragt te herstellen, doch slaagde minder volkomen dan te Delli, ofschoon toch korten tijd daarna de vijandelijke partijen zich verzoenden. Hij beijverde zich hier voorts den kwaden indruk weg te nemen, te weeg gebragt, doordien de Sultan van Delli, welke kort te voren dien van Langkat had willen afzetten, voorgegeven had, dat het Engelsche bestuur te Pinang zijne zaak had omhelsd. Anderson verzekerde den vorst van de strikte onzijdigheid, altijd door de Engelschen bij dergelijke binnenlandsche twisten in acht genomen. Te Oedjong-dammar, aan den mond der Langkat-rivier, hadden volgens zijne verzekering de Hollanders eenige jaren te voren gepoogd eene faktorij op te rigten. Gunstigen uitslag hadden ook Anderson's onderhandelingen met de hoofden van Batoebara en Asahan. Over zijn bezoek te Siak, de laatste plaats door hem aangedaan, is reeds boven gesproken 1.
In hoeverre de Nederlandsche regering na het verdrag van 1824, waarbij Malakka aan de Britten werd afgestaan, nog plannen koesterde, om zich een aandeel in den handel der oostelijke Peperhavens te verzekeren, kan ik niet zeggen. Zij lagen echter zeker buiten het veroveringsplan van den Kommissaris-Generaal v.d. Bosch, om hetwelk te voltooijen

{==162==} {>>pagina-aanduiding<<}
nu hoofdzakelijk nog de bezetting der noordelijke, van Atjeh afhankelijke, zeehavens Baroes, Tapoes en Singkel vereischt werd. Men wilde daardoor voor Nederland een aandeel veroveren in den niet minder belangrijken peperhandel aan deze kusten, van welke jaarlijks door Engelsche en Amerikaansche schepen, zoo men zegt, wel 300,000 pikols peper worden afgehaald. Reeds lang had men begeerige oogen naar deze streken geslagen. De bezetting van Baroes was reeds een paar malen, maar met ongunstigen uitslag, beproefd. De pogingen, altijd door de Atjinezen aangewend, om onze uitbreiding ten noorden van Tapanoeli te keeren, en hun smokkelhandel op alle punten der kust, waar wij onze tolregten niet konden doen gelden, verschaften overvloedige voorwendsels tot vijandelijkheden. Eene kommissie, uit de Heeren van Loon en Ritter bestaande, die in 1837 de Atjinesche kusten op last van het Nederlandsch Gouvernement bereisd had, om aangaande de belangen van onzen handel inlichtingen te verzamelen, had, door hare beschouwingen en voorstellen, de zucht om deze gewesten te bezitten ten sterkste gevoed, en thans werd aan de regering verlof gevraagd, om tot de werkelijke bezetting van Baroes, Tapoes en Singkel over te gaan, waartoe de hulp eeniger oorlogsvaartuigen en 300 à 400 man versterking werden aangevraagd. ‘Hier was,’ dus schreef men, ‘geen tegenstand te duchten, en groot waren de voordeelen, die wij ons konden beloven. Binnen korte jaren zou daar een handel gevestigd worden, veel belangrijker dan die te Padang; de geheele peperhandel zou derwaarts kunnen gelokt worden, en alsdan zou weldra het Gouvernement rijkelijke vergoeding ontvangen voor de aanzienlijke opofferingen daarvoor gedaan.’
Het Gouvernement stond de gevraagde versterkingen toe en de verovering werd volbragt. In April 1839 bezette men Baroes, dat echter in October nog een onverhoedschen aanval van de Atjinezen te lijden had, die met een verlies van 60 dooden werden afgeslagen. Kort daarop werd Tapoes zonder moeite bemagtigd; doch de verovering van Singkel, waar zich, onder aanvoering van Radja Mohammed Arief, eene vrij groote magt had vereenigd, en dat

{==163==} {>>pagina-aanduiding<<}
door sterke bentings verdedigd werd, kostte meerdere moeite. Eene scheepsmagt, bestaande uit de Fregatten Bellona en Rupel, de korvet Triton, de stoomboot Phoenix en eenige schoeners, onder bevel van den Kapitein ter zee Geesteranus, vatte voor Singkel post. Den 21sten Mei 1840 deed de Gouverneur Michiels, die zelf de expeditie aanvoerde, de landingstroepen, ten getale van 700 man, in de baai Selaga debarqueren, en met een drieponds kanon op de bentings van Singkel aanrukken. Den 25sten waren zij tot onder het bereik van hun geschut genaderd, toen men de Atjinezen witte vlaggen zag opsteken; doch de eerste kolonne, die inmiddels voortrukte, werd door het vijandelijk vuur begroet, waarop een algemeene aanval volgde. Een hauwitser en een 12 ponds kanon, in der haast ontscheept, en achter eene borstwering van zandzakken geplaatst, bragten de Singkelsche batterijen spoedig tot zwijgen; de Atjinezen wachtten geen storm af, maar namen in overijling de vlugt; de kampong werd des nachts door hen in brand gestoken, en den volgenden morgen trokken onze troepen de verlaten bentings binnen. Wij hadden hierbij slechts drie dooden en twaalf gekwetsten te betreuren; de vijand had zijne dooden en gekwetsten, naar gewoonte, zoo veel mogelijk medegevoerd. De Maleische kampongs Poeloet, Soero, Oedjonglimoet en Selatan aan den zuider-, en Toealan, Kota-baroe, Passir en Menangka aan den noordertak der Singkelrivier, onderwierpen zich na deze overwinning vrijwillig. De Gouverneur plaatste te Singkel een Controleur met twee ondergeschikte ambtenaars, te Baroes een Controleur met één ambtenaar. De vruchten dezer zoo zeer gewenschte verovering bestonden daarin, dat het ongezonde klimaat van Singkel, door de stinkende moerassen, die ons fort omgeven, in September 1842 reeds 500 man had ten grave gesleept, en dat, na vijf jaren verblijfs, onze noordelijke kantoren, Tapanoeli en Natal daaronder gerekend, een inkomen opleverden van 50 duizend
gulden, terwijl de uitgaven nog ruim 4 ton bedroegen.
De vermelding dezer, althans in naam, van Atjeh afhankelijke havens, noopt mij, hier nog, naar aanleiding van het verslag der reeds vermelde kommissie, eenige nadere bij-
{==164==} {>>pagina-aanduiding<<}
zonderheden omtrent het Atjinesche rijk mede te deelen, die zoowel de verhouding van Baroes, Tapoes en Singkel, als van andere schier onafhankelijke staatjes op het noordelijk deel der Westkust, inzonderheid van den reeds in ons verhaal genoemden Radja van Taroeman, tot den Vorst van Atjeh in het licht zullen stellen. De kampongs langs dit gedeelte der Westkust zijn mede bekend onder den naam van de Peperhavens, wegens de groote hoeveelheden peper, die vandaar worden uitgevoerd. Deze kampongs, gedeeltelijk reeds sinds eeuwen bestaande, gedeeltelijk in de laatste jaren aangelegd, hebben haren oorsprong meestal te danken aan de geschiktheid van den grond voor de teelt van dit produkt en aan den ondernemingsgeest van bijzondere personen, die hunne kapitalen aan de exploitatie dier gronden hebben durven wagen. Zoodanig een lokte alsdan, door geldelijke voorschotten als anderzins, eenige werk en onderstand behoevende personen om zich; een stuk grond, zoo veel mogelijk bij eene rivier of beek, werd uitgezocht, schoon gemaakt en beplant, en men wachtte den eersten uitslag af, om aan de onderneming meer uitbreiding te geven. De voortbrengselen van ieder, die eenig voorschot van den ondernemer gekregen had, werden door dezen in afrekening, tegen een bepaalden prijs, overgenomen en naar de naaste marktplaats gebragt. Gelukte de onderneming goed, en beantwoordden de voortbrengselen aan de verwachting, dan werd in weinige jaren, op eene plaats waar voorheen geene bevolking te vinden was en het wild gedierte huisvestte, eene kampong gevestigd, die aan honderden, ja aan duizenden tot woonplaats verstrekte; terwijl haar omvang zich meer en meer uitbreidde en zij als een afgezonderden staat vormde, welke bloeide naarmate de handel er toenam, en zelfs tegenover de Atjinesche Sultans
doorgaans eene zekere mate van onafhankelijkheid wist te bewaren, die deze niet bij magte waren te vernietigen. - Men ziet hieruit, hoe de nijverheid op Sumatra zich zelve weet te helpen en de organisatie van den arbeid, waarmede wij in Indië zoo veel ophebben, ofschoon wij ze in het moederland slechts met schrik hooren noemen, niet behoeft. Waar wij daarentegen die organisatie op Sumatra beproefd hebben, heeft zij geene

{==165==} {>>pagina-aanduiding<<}
betere uitkomsten opgeleverd, dan de Februarij-revolutie in Frankrijk. - Maar volgen wij verder de leerrijke schets, door den Heer Ritter ontworpen.
De eerste ontwerper van zoodanige onderneming was en bleef altijd de eerste persoon. In den beginne waren zijne bemoeijingen met hen, die hoop op winst tot hem gelokt had, regt aartsvaderlijk, daar hij hen als leden van zijn eigen gezin aanmerkte. Doch naarmate het aantal toenam, werd de band losser en nam hij meer en meer het karakter van een Vorst of Opperhoofd aan, met den titel van Panglima, van Datoe, of zelfs van Radja, en benoemde ondergeschikte hoofden, zoowel voor het burgerlijk als voor het godsdienstig bestuur. Na zijnen dood ging dit gezag meestal over in handen van een zijner zonen, waartoe doorgaans de oudste bestemd werd. Eveneens ging het gezag der ondergeschikte hoofden op hunne nazaten over, zoodat een kleine foederatieve staat met een eminent hoofd ontstond. De opperheerschappij van den Sultan van Atjeh wordt daarbij slechts flaauwelijk erkend. Alleen wanneer de ontwikkeling door min gunstige ligging wordt gestremd, of de staat nog in zijne opkomst is, wordt meerdere onderworpenheid betoond. Maar zoodra zulk een staat rijk genoeg is, om zich te laten gelden, aarzelt hij niet zich als geheel onafhankelijk te gedragen. Dit lokt echter hevige tegenstreving uit, hetzij van den kant van den opperheer, hetzij van dien van andere hoofden, die hun regt op eenige landstreek meenen te moeten laten gelden. Kampongs, naauwelijks op een halve mijl van elkander gelegen, verkeeren dus in een voortdurenden staat van vijandschap. Men legt het er daarbij vooral op toe, om de woningen te verbranden en de veldvruchten te vernielen. Bloed wordt er zelden vergoten, tenzij men zijnen vijand ter sluiks overvallen en ombrengen kan.
De vereeniging dier lieden aan de kusten lokte doorgaans ook weldra de handelaars aan, zoowel inlandsche als Europesche, welke laatste echter dikwijls de trouwloosheid en bedriegerij dezer eilanders hebben moeten ondervinden. De Amerikanen zelfs, het meest in aanzien aan deze kust, hebben in 1833 een oorlogschip moeten zenden, om wraak te

{==166==} {>>pagina-aanduiding<<}
nemen, en dat niettegenstaande de bevolking in hare middelen van bestaan alleen van de komst der handelaren afhankelijk is geworden. Ook de hoofden hebben zich uit den handel eenig voordeel aangematigd, overal waar hunne magt groot genoeg is om zich te doen gelden. Zij heffen doorgaans 5 pCt. van alle goederen, door vreemden ingevoerd, en eene Spaansche mat van elken pikol peper, door hunne onderhoorigen verkocht, waarvan, zoo het heet, de helft bestemd is als huldegift aan den vorst van Atjeh of het lid zijner familie, dat daartoe van den vorst het regt heeft ontvangen. En dit is de eenige betrekking, die er tusschen dezen vorst en zijne zoogenaamde vasallen langs de Noordwestkust bestaat, ofschoon met de meer zuidwaarts gelegene ook deze band is verbroken. Analaboe, Kwala-Batoe, Soesoe, Mukki, Asahan en de nog zeer nieuwe vestigingen van Tollok-glompong en Kwala-Bau, waarvan de laatste aan den vroeger reeds in ons verhaal vermelden Sidi Mara 1 haar aanwezen verschuldigd is, zijn de voornaamste die hem nog eenigzins als opperhoofd erkennen, ofschoon, strikt genomen, zijne bevelen, al zijn zij van het groot zegel voorzien, niet verder worden opgevolgd, dan men goed vindt, en men voor huldegift niet meer geeft, dan men kwijt wil zijn. Sultan Djauhar Alam-Sjah 2 is herhaaldelijk genood-
{==167==} {>>pagina-aanduiding<<}
zaakt
geweest, sommige dezer distrikten met de wapenen tot hunnen pligt te brengen. Thans gebeurt het nog wel, dat de

{==168==} {>>pagina-aanduiding<<}
Sultan of een zijner broeders zich in persoon komen vertoonen, in de hoop van daardoor meer indruk te maken

{==169==} {>>pagina-aanduiding<<}
en ruimere huldegiften te krijgen. Hij wordt dan in schijn met den grootsten eerbied ontvangen, maar de giften blijven ook dan nog verre beneden de waarde van hetgeen hem eigenlijk toekomt.
Doch zelfs deze zweem van afhankelijkheid bestaat niet in de kampongs ten zuiden van Bakongang, waar vooral de vorst van Taroemon als onafhankelijk hoofd regeert, even als dit reeds sedert lang met de hoofden van Singkel, Tapoes en Baroes het geval was, welker landen, gelijk wij

{==170==} {>>pagina-aanduiding<<}
reeds zagen, thans onder het Nederlandsch gezag zijn gebragt. En toch behooren al de Atjinezen langs de kust tot de XXV en XXVI Sagies, waarvan wij bij eene vroegere gelegenheid gesproken hebben, en zijn hunne hoofden, welke titels zij thans ook mogen voeren, van afkomst slechts gewone lieden, die alleen aan den meerderen rijkdom en ondernemingsgeest hunner voorouders of van hen zelven hunne opkomst te danken hebben. Zelfs de Radja van Taroemon, wiens magt die van den Sultan van Atjeh reeds evenaart, zoo niet overtreft, stamt van de XXV Sagies af. De grootvader van den tegenwoordigen vorst was de eerste, die zich onafhankelijk verklaarde. De oorsprong van dit zoogenaamde rijk is wel waardig, dat wij er eenige oogenblikken bij stilstaan.
Bassa Boedjang en Hadji Lebi Dapa, broeders, afstammende van hoofden te Soesoe, beproefden hun geluk en namen zich voor, zich een onafhankelijk bestaan te verwerven. De eerste ontginde den grond, welken thans de kampong Taroemon beslaat, doch met niet zeer gunstig gevolg. Zijn broeder begaf zich naar Singkel, waar hij zich groot aanzien wist te verwerven en groote rijkdommen verzamelde, zoodat zelfs de Vorst hem zijne dochter ten huwelijk gaf en hem het geheele gezag over het land afstond. Niet tevreden met de voordeelen, die de handel van Singkel hem opleverde, verhuisde Hadji Lebi op verzoek zijns broeders naar Taroemon, zonder echter zijne regten op Singkel te laten varen. Door zijn rijkdom deed hij weldra ook Taroemon in aanzien, welvaart en bevolking toenemen, zoodat hij eindelijk zelfs waagde de gehoorzaamheid aan Atjeh geheel op te zeggen, en eene eigene vlag aan te nemen, bestaande in een witte kris op een donkerblaauw veld, terwijl Atjeh de witte kris op een rood veld voert 1. Niettegenstaande de aanhoudende vijandelijkheden met Atjeh, wist hij Taroemon in zulk een bloeijenden staat te brengen, dat het jaarlijks ongeveer 40,000 pikols peper opleverde. Zijnen broeder, die tegen zijn aanzien en zijne magt niet was op-
{==171==} {>>pagina-aanduiding<<}
gewassen, had hij geheel uit het gezag weten te verdringen. Hij liet 17 zonen en tien dochters na. Een zijner zonen, Radja Boedjang, volgde hem op te Taroemon; een andere, de reeds vermelde Mohammed Arief, te Singkel, dat alzoo weder van Taroemon werd afgescheiden; een derde, Mohammed Thahir, stichtte eene nieuwe negorie, Poelo Samak genoemd, die reeds eene bloeijende handelsplaats is geworden, en vermeerderde zijn aanzien door het huwelijk met eene dochter van het hoofd van Bakongang, eene bloeijende kampong, drie mijlen ten N. van Taroemon gelegen. Deze drie vorstjes hebben sedert altijd
ééne lijn getrokken tegen den Sultan van Atjeh, en hunne onafhankelijkheid verdedigd, totdat Singkel voor de Nederlandsche wapenen moest bukken.
Radja Boedjang, die nog meer ondernemingsgeest dan zijn vader bezat, heeft zich door zijne schrandere en doortastende maatregelen eene groote befaamdheid verworven. Zijn inkomen, op wel 100,000 Spaansche matten geschat, verschafte hem de gelegenheid, om zijne plannen op groote schaal uit te voeren. Hij was de eerste, die een regt van 5 pCt. op den invoer met vreemde schepen begon te heffen, maar, zijn belang kennende, beschermde hij den handel, en bejegende de Europeanen met de grootste heuschheid en vriendelijkheid, hetgeen velen uitlokte daar ten handel te komen, in weerwil der slechte reede en gevaarlijke landingsplaats. Hij had zijne eigen schepen, die op Bengalen, Poelo Pinang, Singapoera en Batavia voeren, en vandaar met rijke ladingen terugkeerden. Niet ver van het strand deed hij eene steenen vesting bouwen, waarin de vorstelijke woning is gelegen. Zij bestaat uit 8 à 10 voet hooge muren, met bastions, en puntige ijzers om het overklimmen te beletten, en is van 32 stukken geschut voorzien. De muren zijn echter niet dik en de gracht ondiep, en daarenboven in later tijd zoo vervuild, dat de sterkte tegen een coup de main geene zekerheid meer aanbiedt. De wrok van Radja Boedjang tegen Atjeh werd zeer gevoed door het verlies van twee vaartuigen, hem bij verrassing ontnomen, waardoor eene zeer rijke lading in der Atjinezen handen viel.
Radja Boedjang had eene zeer schoone vrouw, bekend

{==172==} {>>pagina-aanduiding<<}
onder den titel van Nonna, de dochter eener Christin, van Padang geboortig, waar haar vader langen tijd het beroep van chirurgijn had uitgeoefend. Bij de overrompeling van Padang door de Franschen, onder le Mêsme in 1793, vlugtte zij landwaarts in met een daar wonenden Atjinees, met wien zij vervolgens, tot den Islam overgegaan zijnde, in het huwelijk trad. De dochter, later aan Radja Boedjang gehuwd, was de vrucht van dezen echt. Met het voornemen, om met man en kind den pelgrimstogt naar Mekka te doen, kwam zij te Taroeman aan, waar de vorst haar om de hand harer dochter vroeg, ten gevolge waarvan het plan tot de verdere reis werd opgegeven. De oudste zoon van Radja Boedjang bij deze Nonna werd reeds bij zijn leven door hem tot zijn opvolger bestemd, en aanvaardde werkelijk de regering, onder den naam van Nja Bata, nadat zijn vader in 1835 op 40jarigen ouderdom overleden was. De twisten tusschen de voogden van den jongen vorst, die toen eerst 12 of 13 jaren oud was, hebben allernadeeligst op den staat des lands gewerkt, zoodat de produktie weldra aanmerkelijk afnam. Hoe het hier sedert 1837 gesteld is, kan ik bij gebrek aan bescheiden niet mededeelen.
Na deze uitweiding over den tegenwoordigen toestand van Sumatra's noordelijke, van het Nederlandsch gezag nog onafhankelijke distrikten, keeren wij tot onze bezittingen terug, waar in 1841 de opstand van Batipoe uitbrak. Het Opperhoofd van dit landschap, dat tot de distrikten om het meer van Sinkara behoort, en aan Samawang grenst, had altijd door bijzondere trouw aan het Nederlandsch Gouvernement uitgeblonken, en was meermalen door bijzondere gunsten beloond. De opstand van dit hoofd was, volgens den Heer Michiels, niet anders dan eene reactie, waarvan de reden juist gelegen was in de toenemende vestiging van vrede en rust. ‘Immers,’ zegt hij 1, ‘had Batipoe niet door den oorlog geleden, maar zich in tegendeel verrijkt, en hoog in aanzien verheven. De Regent, welke dien titel en bijzonder zijne authoriteit, zelfs in zijn eigen land, al-
{==173==} {>>pagina-aanduiding<<}
leen aan den oorlog te danken had gehad, had zich gevleid, na het einde van denzelven, Regent van al de Padangsche bovenlanden te zullen worden, en welligt had men vroeger wel aan die ijdele hoop voedsel gegeven. Toen elk landschap onder onze bescherming in het genot terugtrad van eigen regten, was men niet zelden verpligt de aanmatigingen van den Regent van Batipoe en van zijn volk tegen te gaan, hetgeen noodwendig wrevel veroorzaakte. Het bestuur was hiervan niet onbewust, maar niet mogende toegeven, kon men ook de eventuele gevolgen dier ontevredenheid niet voorkomen; en om die te voorzien, ware een des te scherpzinniger oog noodig geweest, dewijl Batipoe en deszelfs Regent gevoelen moesten, dat alleen Gouvernementsbescherming hen zelven behoeden kon tegen den algemeenen haat, welken zij zich door roof, plundering en aanmatiging hadden berokkend. De uitslag toonde dan ook ten duidelijkste het waanzinnige van den opstand, omdat die goede uitslag van geen twijfelachtige oorlogskansen afhankelijk, maar de zekerheid daarvan gelegen was in de zedelijke zoowel als
materiële gesteldheid onzer verhouding tot de volkeren van Sumatra's Westkust. De opschudding van 1841 heeft het zegel gedrukt op ons politiek overwigt.’
De Heer Michiels vergeet hier eene voorname reden van den opstand van Batipoe aan te halen, die in de invoering der gedwongen koffijkultuur was gelegen. De Sumatraan is nijver en verstaat zijne belangen zeer wel. In de L Kota's, die door gewillige onderwerping aan de Padries in vrede leefden, terwijl Sumatra schier overal elders door de verwoestingen van den krijg werd geteisterd, vinden wij daarvan de deugdelijkste bewijzen. ‘Benevens rijst en maïs,’ zegt Dr. Korthals 1, ‘die hoofdzakelijk tot hun onderhoud dienen, bezitten de bewoners rijke vruchtboomgaarden en kokosplantsoenen tot eigen gebruik. In de schaduw dezer ooftboomen telen zij de koffij, wier gedroogde en gerooste bladen ter bereiding van een hun aangenamen drank die-
{==174==} {>>pagina-aanduiding<<}
nen, terwijl hare vruchten hun de geldelijke middelen verschaffen, om in eenige kleine behoeften te kunnen voorzien. Waar de koffijboom minder slaagt, wordt de gambierteelt met ijver gedreven, die op gelijke wijze den verbouwer in de gelegenheid stelt, om zich eenige voorwerpen ter veraangenaming van zijnen stand te verschaffen. Over het algemeen heerscht er in deze streken eene welvaart, die zich niet alleen in kleeding, woning, enz. openbaart, maar ook tevens het bewijs levert van den voortdurenden vrede, waarin deze volken verkeerd hebben.’ Maar, gelijk in dit gewest, zoo plant ook elders de Sumatraan koffijboomen op zijn eigen erf, en beschikt vrij over het produkt. Het gemeenschappelijk grondbezit van Java is hem onbekend, en onze bemoeijenis, zoodra zij de grenzen van loutere aanmoediging overschrijdt, is hem een gruwel. In het landschap Batipoe was een gewezen matroos als opziener geplaatst, die eenigen tijd op een landgoed op Java had gediend. Deze stelde de bevolking op zijne wijze aan het werk, en spaarde met zijne ruwe behandeling zelfs de familie van den Regent niet. Kort daarna werd deze vervangen door een kontroleur, die, onder het onmiddellijk
toezigt van den Resident der bovenlanden, met het civiel gezag werd belast, en, nieuwe plannen omtrent de uitbreiding der koffijkultuur voedende, alles afkeurde, wat door zijn voorganger verrigt was, en weder geheel nieuwe maatregelen invoerde. Bij dit alles werd nu de Regent als een nutteloos rad beschouwd; alle wezenlijk gezag was hem ontnomen, en men liet hem slechts het traktement van ƒ 6000, hem vroeger door het Gouvernement verzekerd. De hoogmoed van den Regent kon deze vernederingen niet dulden. Hij stelde 500 dollars op het hoofd van den Resident, welke dien ten gevolge, den 24sten Febr. 1841 te Priaman zich bevindende, op het onverwachtst werd aangevallen, en als een Maleijer vermomd naar fort de Kock moest vlugten. De beslissende maatregelen van den Gouverneur wisten den opstand spoedig te dempen, ofschoon hij vrij wat slagtoffers gekost had. Maar de beteekenis van den opstand van Batipoe was ook niet zoo zeer in het gevaar gelegen, dat daardoor onze magt op Sumatra bedreigde, als in het bewijs, dat hij bevatte

{==175==} {>>pagina-aanduiding<<}
voor de verkeerdheid onzer staatkunde, en voor de bezwaren onzer groote uitbreiding, alleen door wapengeweld verkregen, en zonder dat ons gezag eenigen wortel gevat had in de genegenheid der bevolking. Zoo althans scheen er in Nederland het Ministerie van Koloniën over te denken, dat, op het vernemen der tijding van den opstand van Batipoe, den stelligen last gaf tot de ontruiming der reeds op de Oostkust bezette punten, en van de binnenlandsche distrikten, welker bezetting met die van de Oostkust in verband stond. Dus werden nu Indragiri en Kwantang, Siak, Kampar en Rakan, alsmede de geheele afdeeling Pertibi, bestaande uit de distrikten Bila, Panei, Padang-lawas, Dollok, Boeroemon en Tamboesei, geheel door de Nederlandsche troepen en ambtenaren verlaten. Deze ontruiming werd volbragt in de maand Mei 1843. Natuurlijk moesten, volgens de nieuwe voorschriften, ook de plannen worden opgegeven, die men, na de bezetting van Singkel, tegen Delli schijnt te hebben gekoesterd, met het doel, om de Oostkust geheel te onderwerpen 1, en moest ook zuidwaarts alle verdere uitbreiding worden gestaakt, waardoor het goudrijke distrikt van Korintji, alsmede de daaraan palende en ten noordwesten van Palembang liggende landen van Limoen, Batang-Asei, Redjang-lebong 2, in het bezit hunner onafhankelijkheid bleven. Met deze maatregelen werd ook eene inkrimping der krijgsmagt op Sumatra verbonden, die tot de vaste bezetting van 3,500 man werd teruggebragt en van de vier bataillons auxiliairen beroofd, die Java zoo lang ten
behoeve der oorlogen op Sumatra had moeten missen.
Deze ontruiming der Oostkust verdient wel, dat wij er nog eenige oogenblikken bij stilstaan, en trachten de redenen, welke daartoe aanleiding gaven, beter in te zien. Het is waarschijnlijk, dat de steeds voortdurende tekorten en herhaalde opstanden, en

{==176==} {>>pagina-aanduiding<<}
bepaaldelijk die van Batipoe, aan de regering de overtuiging hadden gegeven, dat onze uitbreiding op Sumatra onze magt te boven ging, dat het noodzakelijk was door vermindering onzer legermagt de kosten te verminderen, dat men misleid was door de bedriegelijke beloften en voorspiegelingen van eerzuchtige krijgsoversten, dat de bezetting van enkele verspreide punten ontoereikend was om den noodigen klem aan ons gezag te geven, en dat de weêrzin, dien onze maatregelen veelal bij de bevolking hadden opgewekt, noodzakelijk maakte dat wij de magt concentreerden, die wij voor Sumatra beschikbaar konden houden. Maar dit alles verklaart niet, waarom juist de Oostkust werd opgeofferd, welker bezetting wel het eerst en het meest door eene goede staatkunde gevorderd scheen. Meester van de stranden en van de handelswegen langs de groote rivieren te zijn, den handel van Singapoera met de Oostkust en van daar tot in het hart des lands te kunnen kontroleren, en de mogelijkheid tot voordeelige concurrentie aan onzen eigen handel te kunnen openen, ziedaar wat eener goede politiek begeerlijk moest voorkomen! ziedaar wat de consequentie van ons eigen systeem vooral ons drong te beoogen! Door de ontruiming onzer positiën op de Oostkust, werden de belangen van den handel en van de schatkist opgeofferd, en Sumatra veroordeeld een altijddurende lastpost te zijn; want dat de schaarschheid, zoowel als de aard der bevolking ons nimmer veroorloven zoude, van het produktief vermogen des eilands vergoeding voor de ontzettende kosten der bezetting te verwachten, - dat de hoop, om van Sumatra een tweede Java te maken, een ijdel droombeeld was, had de ondervinding ons reeds genoeg kunnen leeren. Het zou dus in de hoogste mate onze bevreemding moeten wekken, dat juist de Oostkust op last van het Ministerie van Koloniën moest ontruimd worden, indien niet de Singapoersche bladen ons de zekerheid hadden gegeven, dat de vertoogen van het Britsche Kabinet, door de
herhaalde klagten der Kamer van Koophandel te Singapoera uitgelokt, krachtig hebben medegewerkt om den last tot ontruiming uit te lokken van juist dat gedeelte des eilands, bij welks bezetting, na die der Westkusthavens, wij ongetwijfeld het meeste belang had-
{==177==} {>>pagina-aanduiding<<}
den. De Minister gaf, wel is waar, op eene interpellatie in de Tweede Kamer te kennen, dat onze bezetting van de monden der Oostkustrivieren alleen een gevolg was geweest van onze oorlogen met de Padries, en ten doel had gehad te verhinderen, dat zij van de Engelschen kruid en wapenen ontvingen; dat daarom, bij het eindigen des oorlogs, die posten natuurlijk waren ingetrokken; en dat aan het Britsche Kabinet was te kennen gegeven, dat die intrekking alleen om deze reden had plaats gehad. Maar het argument kon weinig kracht hebben voor hem, die wist (wat trouwens niemand in de Kamer scheen te weten) dat de bezetting der Oostkust eerst na het einde van den oorlog had plaats gehad, en werd meer dan gelogenstraft door een officieel stuk, medegedeeld in de ‘Singapore-Freepress’ van 9 Januarij 1847, waarin met duidelijke woorden werd gezegd, dat de Nederlandsche posten op Sumatra's Oostkust ingevolge Britsche vertoogen waren ingetrokken, en de verzekering gegeven, dat de uitvoering der handelsverdragen, vóór 1824 door de Britten met de Oostkuststaten gemaakt, voortaan niet meer zou worden belemmerd.
Het bleek intusschen onmogelijk, een man als den Gouverneur Michiels geheel van alle nieuwe ondernemingen af te houden. Zelfs een aanslag op zijn leven, alsmede op dat van den eersten Magistraat en den Regent van Padang, was ongenoegzaam om hem de overtuiging te geven, dat een andere weg met de inlanders moest worden ingeslagen. Een aantal Pauenaars, verbitterd over corvées, door het Gouvernement aan de bevolking opgelegd, had te Oedjong-karang een nachtelijken overval van Padang beraamd, ten einde den Gouverneur, den Magistraat en den Regent van kant te maken. Gelukkig werd de zaak voor de volvoering ontdekt, en de zaamgezworenen, in den nacht van 14 December 1844, te Loeboe, ofschoon met verlies van den Kapitein Beijerman en elf soldaten van onze zijde, uiteengedreven. Maar ook nu nog was het gevaar niet geweken. De Engelsche oud-zendeling Ward kwam weldra het bestuur te Padang van nieuwe aanslagen kennis geven. Alles werd met schrik bevangen en vlugtte, en de stad werd in staat van beleg gesteld, of-
{==178==} {>>pagina-aanduiding<<}
schoon een marsch op Loeboe, dat te vuur en te zwaard verwoest werd, weldra aan de geheele zaak een einde maakte. Maar, gelijk ik zeide, ook deze ervaringen schrikten den Gouverneur Michiels niet af. In 1845 wist hij de toestemming van het Indisch Gouvernement te verwerven tot een aanval op een ons nog schier geheel onbekend distrikt, de XII Kota's genaamd, en oostwaarts van Soengi-pago, in de rigting der rivier van Djambi, gelegen. Twee kolonne's, waarvan de eene uit Solok, de andere uit Sidjoedjong zich in beweging stelde, zouden te gelijk den aanval beproeven. De eene stuitte, ten gevolge van verkeerde renseignementen, tegen de breede en snelstroomende rivier van Djambi, die zij niet kon overtrekken, en bereikte slechts met veel moeite weder hare kantonnementen. De andere, op wie nu alleen de last der expeditie drukte, wist echter na twee aanvallen, en met een verlies van 40 man, de vijandelijke verschansingen meester te worden. Nu werd door
de hoofden de eed van trouw afgelegd, en daarop het land weder verlaten, dat men hoofdzakelijk schijnt te hebben aangetast met het doel, om vrees voor onze wapenen tot onder die afgelegen bevolking te verspreiden. Alleen de vallei van Soengi-pago werd bij deze gelegenheid bezet gehouden, en aldaar een kleine militaire post gevestigd, die van den naasten post te Solok niet minder dan zes marschen verwijderd was.
Sedert 1845 is de rust op Sumatra niet meer op bedenkelijke wijze gestoord geworden. Slechts enkele malen, b.v. op het tijdstip toen de Gouverneur Michiels tot bevelhebber der derde expeditie tegen Bali benoemd was, maar voor zijn vertrek derwaarts genoodzaakt werd nog even, ter demping van onlusten, naar Sumatra terug te keeren, is het gebleken, dat vrees en geweld, meer dan veranderde gezindheid, de onrustige bevolking in toom hielden. De kracht en nadruk, waarmede de Generaal Michiels elke oproerige beweging wist te dempen; de overwinning, die hem onfeilbaar bij elke onderneming scheen te vergezellen; zijn ontkomen aan alle gevaren en alle lagen tegen zijn leven gesmeed, hadden aan de inlanders eene mate van ontzag voor hem ingeboezemd, hoedanige welligt nimmer een Nederlandsch

{==179==} {>>pagina-aanduiding<<}
gezaghebber bij deze vrijheidlievende bevolking had weten te wekken. Hij werd als een betoeah, een onkwetsbare, eene soort van hooger wezen vereerd, en de bijnaam van Toewan Matjan (Heer Tijger) hem gegeven, was niet minder eene hulde aan zijne dapperheid, dan een teeken van de vrees, die hij bij de bevolking wist levendig te houden. De Generaal Michiels zegepraalde op Bali, en - stierf er den heldendood! Wat zal de indruk van deze noodlottige gebeurtenis op Sumatra's bevolking zijn? Wie zal in staat zijn den Generaal Michiels te vervangen, en bij voortduring eene moedige bevolking door de vrees kunnen regeren, die men verzuimd heeft zich door wijsheid en gematigdheid tot vriend te maken? Zullen de onlusten, reeds in de Palembangsche binnenlanden uitgebroken, waarvan ons de jongste posten nog den afloop niet hebben gemeld, door geene andere pogingen van den vrijheidlievenden Sumatraan gevolgd worden, om zich ons lastig juk van de schouders te werpen? God verhoede dat onze vrees worde bewaarheid! Want wij staan op een standpunt waarop terugtreden onmogelijk is. Naauwelijks eene span gronds kunnen wij op Sumatra ontruimen, zonder ons gezag in den geheelen Archipel in gevaar te stellen, en al moesten stroomen bloeds op nieuw de voor ons zoo noodlottige velden van dit eiland drenken, eene onvermijdelijke noodzakelijkheid zou ons hier, gelijk op Bali, voortdrijven, om, zelfs zonder eenige hoop op voordeel, ook de ergste gevolgen te verduren, van den verkeerden weg, die tot dus verre is bewandeld.

Ik sta aan het einde mijner taak. Ik heb de geschiedenis van Sumatra, volgens mijn beste weten, in hare hoofdtrekken naar waarheid verhaald. Ongetwijfeld is die geschiedenis leerzaam. Gave God, dat wij de leeringen, die zij zoo ruimschoots oplevert, invloed op onze handelingen lieten oefenen, terwijl het nog tijd is! Ik laat aan anderen de toepassing over. Mogen wijzeren dan ik op bevredigende wijze de vraag kunnen oplossen, hoe Sumatra immer aan Nederland de onmetelijke opofferingen zal kunnen vergoeden, die voor zijne verovering gemaakt zijn, wanneer de onbezette Oostkust de voordeelen van den handel aan de kooplieden van

{==180==} {>>pagina-aanduiding<<}
Singapoera prijs geeft, het gebrek aan ondernemingszucht, door de onmogelijkheid der concurrentie met de Handelmaatschappij toegenomen, onze Nederlandsche schepen niet slechts van de Atjinesche peperhavens, maar zelfs van de havens van Padang en Tapanoeli weert, de zucht der regering om alles te accapareren elke poging tot kolonisatie, elke onderneming van partikuliere nijverheid tegenwerkt of verlamt, en eindelijk de Sumatraan, volstrekt ongezind om, gelijk de Javaan, ten behoeve onzer schatkist te werken, elke gunstige kans waarneemt, om zich ons gezag van den hals te schuiven, en al onze pogingen verijdelt, om ons op den duur van de heerschappij en het produktief vermogen des lands te verzekeren!

p.j. veth.






{==181==} {>>pagina-aanduiding<<}

Natuurtafereelen van Java.

De mensch heeft in zich een vermogen, waardoor alle afstand voor hem als verdwijnt; hij heeft geene schepen noch stoom noodig, om plotseling en zoo snel als eene gedachte zich te verplaatsen naar de afgelegenste gewesten. Dat vermogen der ziel kan eene bron zijn van veel genot, maar doet ons ook dikwijls smartelijk lijden. Als de verbeelding mij onwillekeurig verplaatst naar de schoonste streken van Java - als ik in de gedachten ronddool in het gebergte, door de lagchende valleijen, de bekoorlijke dorpen, de vriendelijke landouwen van dat paradijs der aarde - als ik de zilveren stroomen zie kronkelen door de onafzienbare, met rijst bebouwde en met bewoonde boschaadjes bezaaide vlakten - als ik van verre de zachte, welluidende toonen der Javaansche muzijk door het geboomte hoor ruischen - of als ik de dikke rookwolken uit de brandende kraters zie oprijzen, de regens als wolkbreuken van de kruinen der bergen zie neêrstorten, de donderslagen hoor knallen

‘En, met den hollen galm van kluft en rotsspelonk 
Al rommlend voortgerold in dreunend berggeronk,’ 


van alle zijden hoor weêrklinken, - of als ik mij neêrleg onder de stille, donkere gewelven van de eeuwen-oude wouden, die de hellingen der bergen bedekken, of de tiendui-
{==182==} {>>pagina-aanduiding<<}
zend voet hooge spitsen tracht te beklimmen, en van daar mijne blikken laat weiden over andere bergspitsen en bosschen, over dorpen en steden, over rivieren en den oceaan, - als de verbeelding mij zoo naar dat onvergetelijk land en die gelukkige dagen terugvoert - dan, waarlijk! weet ik wat heimwee is.
Gij, mijne lezers! of althans de meesten uwer, hebben Java nooit gezien, maar als Nederlanders hebt gij er naauwe betrekking op. Ik zal trachten ook voor uwe verbeelding eenige tafereelen van dat eiland te plaatsen, die thans nog gedurig voor de mijne staan. Mogt het mij niet gelukken u te doen uitroepen: ‘welk een heerlijk land!’ mogt gij door mijne voorstelling niet opgewekt worden en in geestdrift ontvlammen; mogt zij u koud laten en ongevoelig - ik bid u, wijt het niet aan de landschappen, die ik mij voorstel voor u af te malen, wijt het alleen aan de onbedrevenheid, die zich waagde aan eene taak, welke hare krachten te boven gaat. Ik zal beproeven de schilderijen, die ik u wil aanbieden, ook met figuren te stofferen, maar dat zullen alleen Javanen wezen, de oorspronkelijke bewoners van het eiland, zoo als ze thans nog zijn, en ik ze gevonden heb. Mogt het mij gelukken u een weinig liefde voor dat land en liefde voor dat volk in te boezemen, dan zou mijn doel met dit opstel bereikt worden!

I.

In 't midden van Java ligt de residentie Kadoe. Dat woord beteekent: een dal, door hooge gronden ingesloten. De prachtige vallei, die men aldus genoemd heeft, draagt dien naam teregt. Hebt gij het geluk u in haren vruchtbaren schoot te bevinden, dan ziet gij overal rondom u den gezigteinder door bergen gesloten, terwijl niet minder dan vijf vulkanen, waarvan sommigen eene hoogte van 10,000 voet bereiken, op u nederblikken. Dit uitge-
{==183==} {>>pagina-aanduiding<<}
strekte dal is louter van vulkanische natuur, maar een der sterkst en sedert de oudste tijden bevolkte gewesten van het eiland. Het is beroemd door rijkdom van kokospalmen, en rijst, en tabak, en voortreffelijke paarden. Het is hoogst gedenkwaardig door majestueuse bouwvallen, die, hoewel eeuwen over hunne bemoste schedels trokken, door geen aschregen, of lavastroom, of aardschuddingen geheel werden overdekt of omvergestort. Het is dierbaar aan het hart van elken Nederlander, door historische herinneringen, die nog versch in het geheugen liggen; want het was het voorname tooneel van den laatsten Javaanschen oorlog, en menigeen onzer dapperen vond dáár zijn graf, menigeen onzer broeders en vrienden, in dien krijg gevallen, rust in den schoot dier schoone landouwen.
De hoofdplaats dezer provincie heet Magellan, waar het hoofd der provincie, de resident, zijn verblijf houdt. Wij zijn op dit oogenblik in den heerlijken lusthof, die zijne woning omgeeft. Wij wandelen te midden van rijk geschakeerde, veelkleurige, altoos bloeijende bloemen, van citroen-, oranje- en andere vruchtboomen en van herwaarts overgevoerde, smaakvol gegroepeerde standbeelden, overblijfselen van de beeldhouwkunst uit den alouden Hindoetijd. Dertig ellen lager stroomt aan onze voeten de breede rivier de Progo. Thans vloeit zij rustig en statig, ofschoon snel, in de bedding, die zij zich diep tusschen de hooge oevers gevormd heeft. Maar in den regentijd zwellen hare wateren door den geweldigen aandrang van stortvloeden, stijgen tot digt aan hare boorden, vliegen met bliksemsnelheid voorbij en voeren met vreesselijk geweld, onwederstaanbare kracht en donderend geraas, alles mede in hunne vaart. Nog wat verder neemt deze Progo eenen anderen stroom, de Ello, in zich op, vloeit dan, verrijkt en verbreed, als een der grootste rivieren van Java, door het rijk van Djokjokarta, en stort zich even voorbij het dorp Brossot in de Zuidzee. Deze prachtige stroom, die de provincie Kadoe bijna in hare gansche lengte doorkronkelt, is een der oorzaken harer onbegrijpelijke vruchtbaarheid, die haar den welverdienden bijnaam heeft geschonken van ‘de tuin van Java.’ Gij weet, dat de landbouwer op Java niet alleen van den

{==184==} {>>pagina-aanduiding<<}
regen de voortbrengende kracht zijner akkers doet afhangen. Hij tapt het stroomende water uit de rivieren af en brengt het in tallooze, dikwijls vernuftig uitgedachte, leidingen over zijne landen; zoo besproeit hij deze overvloedig of laat ze droog worden, al naar hij het noodig oordeelt. Welnu, die tallooze, onafzienbare, amphitheatersgewijze oploopende rijstvelden, waarvan de rijpende halmen door een zacht koeltje worden gewiegd - die sawah's, die eene zee van koren koesteren aan hunnen boezem, ontvangen hunne levenssappen van de rivier, die gij hier aan uwen voet ziet voorbijstroomen. Zij is als eene bevallige godin, die langs duizend kronkelpaden de vallei doorwandelt, en uit haren zilveren hoorn des overvloeds de rijkste gaven uitstort.
Ik weet niet, of het u gaat zoo als mij. Maar wanneer ik de golfjes eener rivier aan mijnen voet zie voortkabbelen, dan vraag ik onwillekeurig: ‘van waar komt gij?’ en dan is het mij een genot, in mijne verbeelding, den weg na te gaan, dien ze hebben afgelegd. Ook aan de Progo vroeg ik dat. Ik heb het oord harer geboorte opgezocht, en 't is de beschouwing van dat romantisch tooneel, waartoe ik u thans uitnoodig.
Van de vijf vulkanen, die onze vallei omgeven, zijn er twee, die, verre over Samarang, in de Javasche zee nederzien, en die bij onze zeelieden bekend zijn onder den naam van ‘de twee gebroeders.’ Naar een daarvan, dien de Javanen ‘de Sendoro’ noemen, leidt onze weg. Hij heeft eene reusachtige hoogte van meer dan 9000 voet, en zijn kruin, die de wolken kust, heeft twee meerbodems en een krater. Terwijl bijna alle bergen van Java met donkere en ondoordringbare bosschen bedekt zijn, zijn zijne hellingen tot eene zeer aanzienlijke hoogte bewoond en bebouwd, en is hij van daar tot zijn spits volkomen kaal. Ziet gij hem zoo in de verte blaauwen, dan schijnt zijne oppervlakte glad en effen. Maar gij bedriegt u. Meer van nabij ontdekt gij, dat hij van diepe kloven en steil afloopende ravijnen op vele plaatsen doorsneden is.
Wij beklimmen den Sendoro aan de N.O. zijde. Het gaat in den beginne niet zeer moeijelijk, op een klein maar sterk

{==185==} {>>pagina-aanduiding<<}
paard, langs een goed gebaand pad, dat echter, hoe hooger wij komen, des te steiler en hobbeliger wordt. Verder dan tot eene hoogte van 4000 voet volgen wij het niet. Daar verlaten wij het, slaan een zijpad in, en staan plotseling voor een, als door een tooverslag uit den grond verrezen, verrukkelijk natuurtafereel. Het eerst vestigt zich ons oog op een hol in de wanden van den berg, eene grot, aan den ingang een twintigtal voeten groot, rond, als door de hand van een bouwmeester symmetrisch gewelfd, en zoo diep en donker, dat wij haar binnenste bij den eersten aanblik niet geheel kunnen onderscheiden. Maar als onze oogen zich van de uitwerking des plotselingen overgangs van de heldere zonnestralen tot de duisternis hersteld hebben, merken wij op, dat de wanden van het hol bestaan in een vulkanisch conglomeraat, uit lava- en trachietbrokken zamengebakken, en waarvan verscheiden lagen van uiteenloopenden aard op elkander liggen, die waarschijnlijk ook van verschillende uitbarstingen van den berg afkomstig zijn. Diep naar achteren versmalt zich de grot tot een kloof of spleet. Uit drie verschillende openingen springen daar drie fonteinen van kristal-helder water, die zich in de grot vereenigen, en, langs eene bedding van nog geen half voet breed, als een enkele snelvlietende straal naar buiten treden. En naauwelijks heeft die waterstroom het koele, vriendelijke, door de natuur gevormde gebouw zijner geboorte verlaten, of in een ravijn van meer dan tachtig voeten diep, dat onmiddellijk aan de opening van de grot paalt, stort hij, langs de steile wanden, met bliksemsnelheid naar beneden. Daar wordt hij in eene bedding van zand- en kiezelaarde vriendelijk ontvangen, vereenigt zich met andere fonteinen en kleine spruitjes en beekjes, en verliest zich zoo in de kronkelingen van het gebergte en 't groene loof eener krachtige plantenwereld. - Die kleine, zacht murmelende, heldere waterstraal, dien gij hier uit de grot ziet te voorschijn schieten, zwelt straks
tot eene trotsche rivier, die de vallei der Kadoe doorkronkelt; het is die zelfde stroom, die het gansche onafzienbare land, dat gij daar voor u ziet, vruchtbaar maakt en voedt; het is die zelfde Progo, die soms met donderend geraas door die onmetelijke vlakte voortholt, boomen en brug-
{==186==} {>>pagina-aanduiding<<}
gen en huizen verwoest en met zich sleept, en als een woedende zich in den Oceaan nederstort.
Nog één blik op de plaats harer geboorte, op die romantische spelonk! 't Is alsof de weldadige stroom, bij zijne intrede in de wereld, met feestelijken dos ontvangen wordt; want acacia's en vijgenboomen beschaduwen den ingang der grot, en laten hunne bladerrijke takken bevallig over haar nederhangen; tallooze heesters, weelderig struikgewas, veelkleurige en veelsoortige bloemen schijnen den ingang te versperren; eene diepe, plegtige stilte wordt slechts nu en dan afgebroken door het gekweel der vogelen en gegons der insekten; en het murmelen van den naar buiten tredenden stroom is bijna het eenige geluid dat gij hoort. Boven de grot verheffen zich de steile hellingen van den berg, beneden haar gaapt een afgrond; maar vlak voor haar, aan den voet des bergs, ligt de residentie Kadoe uitgestrekt, met hare rijk bebouwde akkers, door geen enkele onvruchtbare plek afgewisseld, met hare ontelbare in den lommer van digte boschaadjes verscholen dorpen. Open en ontvouwd voor den jeugdigen stroom ligt daar de vlakte, die hij doorwandelen zal. Reeds bij hare geboorte blikt de Progo daarop neder en ziet hetgeen ze zal scheppen, ziet de vruchten harer loopbaan voor zich, vóór ze die nog begonnen is. Anders is haar lot dan dat der menschenkinderen, wie alleen een terugblik op den reeds afgelegden weg vergund is. Wel hem, die dan vruchten van zijnen arbeid ontdekt, waarover hij niet behoeft te blozen!
Er wonen ook menschen op het heerlijke plekje, dat ik voor uwe verbeelding heb zoeken te plaatsen. Niet verre van de grot ligt het dorpje Djombret, en gij vindt er aan den ingang dezer spelonk de bewijzen van. Daar staan kleine offerschalen met bloemen en vruchten en wierook. De bewoners brengen ze aan het geboorteoord der rivier, waaraan ze zoo veel voor hunne akkers verschuldigd zijn, van welke het slagen van hunnen arbeid op het veld afhankelijk is. En die menschen heeten volgelingen van Mohammed, voor wien alle afgoderij een gruwel was! En die menschen stelt men wel eens voor als dweepende met den Koran, wiens eerste spreuk is: ‘God is God!’ 't Is waar,'t zijn ge-
{==187==} {>>pagina-aanduiding<<}
lukkige menschen, indien gij namelijk het een geluk noemt, zonder gevoel te midden eener verrukkelijke natuur, zonder behoeften op een grond, die bij matige krachtsinspanning rijk is aan schatten, zonder vreugde en zonder smart in een land, dat tot genieten uitnoodigt, zonder het vooruitzigt van eene betere toekomst en zalige eeuwigheid, met den dood in het verschiet, een dor, eentoonig leven voort te slepen. Maar 't zijn beklagenswaardigen, indien gij het beklagenswaardig noemt, verre van God te zijn, geen hoop, geen troost, geen vertrouwen te bezitten, als de krankheid het ligchaam verwoest, als de ure des lijdens nadert en de beker der smart moet geledigd worden. Ja, ze verdienen ons mededoogen, want al de eigenschappen der ziel, die ons de bronnen zijn van zoo veel waarachtig levensgeluk, sluimeren bij hen, en dat ze toch behoefte gevoelen aan hare ontwikkeling, ziet gij in deze eenvoudige kinderlijke offeranden, aan den oorsprong der Progo gebragt!


II.

De Javanen bewonen een gezegend land. Hun leven loopt gewoonlijk stil en ongestoord en onbewogen ten einde. En toch zijn er ook voor hen tijden en oogenblikken, waarop jammer, wanhoop en vertwijfeling hun deel worden, zoo ze geen kracht Gods bezitten in een onwrikbaar geloof. Ze wonen op eenen vulkanischen bodem, een der oorzaken van de schoonheid en vruchtbaarheid van hun eiland, maar ook tevens een zeer trouwlooze en verraderlijke grond. Thans zullen wij een tooneel beschouwen, dat ons die verschijnselen in al hunne vreesselijkheid zal voorstellen.
Wij bevinden ons in het westelijk gedeelte van Java, de provincie der Preanger-regentschappen, grooter, althans vruchtbaarder, dan ons Vaderland, maar slechts door 800,000 menschen bewoond. De natuur is er veel woester dan ergens elders op het eiland. Wij zijn in het regentschap Garoet.

{==188==} {>>pagina-aanduiding<<}
Daar verheft zich in een lange bergketen de vuurberg Galoenggoeng. In een zijner zijden ontwaren wij een wijde, ruime spleet, die onmiddellijk beneden den top een aanvang neemt en, aan beide kanten door rotswanden begrensd, naar omlaag loopt, terwijl zij benedenwaarts in breedte gedurig toeneemt, en al meer en meer dalend, langzamerhand in 't vlakke land zich verliest. 't Is alsof een langwerpig stuk aan de helling van den berg ontbreekt of er is uitgerukt. Derwaarts leidt onze weg. Eerst trekken wij door eene schoone, met vele dorpen bevolkte en met koffijtuinen beplante streek; maar weldra bevinden wij ons in eene wildernis van lang, geel en spichtig gras en hoog riet. Zulke gras- en rietbosschen zijn bijna ondoordringbaar, want ze bereiken eene hoogte van tien tot vijftien voet. 't Zijn de geliefkoosde schuilplaatsen van tijgers, die er in menigte huisvesten en ronddolen. Eenige Javanen trachten met hunne hakmessen die bosschen te dunnen en ons een doorgang te banen. Na eenige uren lang deze uitgestrekte vlakte te zijn doorgeworsteld, naderen wij de breede spleet in den rug van den berg. Ik noem haar breed, want zij beslaat eene oppervlakte van wel twee Engelsche mijlen. Wij treden haar binnen en trekken in haren schoot den berg op. Een frissche stroom stort zich van boven en slingert bevallig kronkelende door de spleet. Langzamerhand verandert de gansche plantenwereld, die ons omgeeft. Schaduwrijke boschaadjes bedekken alle diepten en heuvels, maar aan den dunnen en slanken groei der boomstammen herkent gij hunne jeugd. De digt ineengevlochten kruinen van het geboomte werpen nog niet sedert lang verkwikkende schaduw op den grond. Alles wat gij hier ziet, is nieuw. 't Is nog naauwelijks vijf en twintig jaar oud. De geheele bodem, waarover gij heen zijt getrokken, tot eene diepte van veertig voeten, met al wat er op en in is, bestaat nog eerst sedert het vierde van een eeuw.
Vijf en twintig jaren geleden, - welk eene andere gedaante had toen, veertig voeten beneden den bodem waarop we nu staan, deze landstreek! Veertig voeten dieper prijkten hier de vruchtbare vlakten en berghellingen van Tassik Malajo en Singaparna. Ze waren heinde en ver met rijstvelden be-
{==189==} {>>pagina-aanduiding<<}
dekt en met dorpen, die zich met hunne kokospalmen links en regts tusschen de velden verhieven. Ze waren in alle rigtingen van wegen doorsneden, tot aan den voet van den berg, die toen nog geen vulkaan was, en nog verre opwaarts in deze kloof, die toen slechts een zacht hellend dal was, waar men tusschen bloeijende koffijtuinen wandelde. Een reiziger beschrijft in de volgende woorden den aanblik, dien op den 8sten October 1822 deze heerlijke vlakten aanboden. ‘Over de rijke landouwen van deze eeuwig groene landstreek schoot de middagzon, door geen enkel wolkje noch den geringsten nevel gebroken, hare stralen. Het geheele land scheen in kalme rust; ook de dierlijke schepping lag in diepen slaap; in het schaduwrijkste loof zat het vogelenheir verborgen, en naauwelijks gonsde er nog een enkel insekt. De plantenwereld had al hare bloemen geopend, en dampte hare door niemand genoten aromata uit in de lucht. Geen blad bewoog zich, en ter naauwernood ruischte nog somtijds de hooge waaijer van een palm, wanneer nu en dan van de kusten een zacht koeltje zich verhief. Ook de menschenwereld rustte. De arbeiders hadden hunne velden verlaten, wier kunstige waterspiegel onder de zonnestralen dampte. Zorgeloos lagen ze op de ruwe rustbanken hunner kleine hutten uitgestrekt. In de voorzalen der hoofden verstomden langzamerhand de toonen van de muzijk, onder wier zacht, melodieus geluid de Javaansche grooten gewoon zijn in te sluimeren. Ook de dansmeisjes werden stil, en slechts het zachte gekir der tortelduiven, die in talrijke kooijen voor de landelijke woningen hingen, was misschien het eenige geluid, dat in den omtrek gehoord werd.’ Zoo lag het gansche
land, veertig voeten onder ons, op den middag van den 8sten October 1822, in diepe rust en vrede.
Daar dreunt plotseling een slag, als van honderd stukken zwaar geschut, die op hetzelfde oogenblik worden losgebrand. De slapenden ontwaken; een donderend, brullend geraas treft hun oor, en ontzetting slaat hun om 't hart, als ze hunne blikken naar den Galoenggoeng keeren. Uit dien kegeltop, die altoos zoo kalm en rustig op hen had neêrgezien, steeg een zwarte rookzuil van ongehoorden omvang, die zich met bliksemsnelheid verspreidde, den geheelen hemel bedekte en

{==190==} {>>pagina-aanduiding<<}
in één oogenblik den heldersten zonneschijn in stikdonkeren nacht verkeerde. De ongelukkige inwoners vloden ontsteld door elkander. Nog eenige sekonden later - en een paar duizend hunner waren in een kokenden stortvloed bedolven. Ze werden deels bedekt door modder, die, door den berg uitgebraakt, in ontzettende massa's uit de lucht neêrviel, deels werden ze verzwolgen in den stroom van heet water, die, met modder en steenen vermengd, in ontzaggelijke hoeveelheid van boven nederstortte, tien mijlen ver in den omtrek alles overstroomde, alle dorpen, akkers en bosschen vernielde en in een dampenden poel van blaauwachtig graauwe kleur verkeerde, met lijken van menschen en dieren, met bouwvallen van huizen en gebroken boomstammen bezaaid. Tusschen het bruischen dezer wateren, het brullen van den berg, het kraken van versplinterde wouden, het knallen van voortgewentelde rotsbrokken, en het wanhopig jammeren der menschen, dreunde onophoudelijk de donder, terwijl in alle rigtingen bliksemstralen uit de donkere wolken schoten, die zich heinde en ver, door de snelle verdikking der dampen, boven de bergen hadden gevormd 1.
Drie uren later was alles afgeloopen. De talrijke dorpen, en koffijtuinen, en akkers lagen begraven onder vulkanischen modder en steenbrokken; het geheele terrein was, door de uitgebraakte massa's uit de ingewanden van den berg, meer dan veertig voet opgehoogd; alles was zwart en ledig. Het bezoek, waarop gij mij vergezelt, bragt ik in het jaar 1843 aan deze landstreek. Ik trok toen over het veertig voet hooge graf van 124 dorpen en 5000 menschen, volgens de opgaaf der ‘Bataviasche Courant.’ Maar alle sporen van de vreesselijke verwoesting waren in die twintig jaren reeds verdwenen. Eene rijke vegetatie, wild, maar bloeijend en schoon, bedekt den nieuwen vruchtbaren grond; geen kaal plekje is er meer te ontdekken, en langzamerhand begint de menschelijke hand weder nieuwe koffijtuinen aan te leggen in de nieuwe aarde.

{==191==} {>>pagina-aanduiding<<}

Maar wij willen even de plek aanschouwen, waaruit eenmaal zoo veel verwoesting over de landstreek werd uitgebraakt. Met den tooverstaf der verbeelding zijn wij er gemakkelijker en spoediger, dan ik die plaats, al klauterende over zware trachietblokken, in 1843 bereikte. 't Is thans een krater, waarvan de bodem geheel is opgelost en die onder onze voetstappen breekt. Overal sissen zwaveldampen naar boven, uit duizend kleine openingen en spleten, die zich op den met zwavel aangeslagen grond vertoonen. Wat lager zien wij twee fumarolen, met bijna twee voet breede openingen, tusschen half opgeloste rotsen, waaruit waterdampen met een hevig bruisen opwaarts stijgen. Uit dezen trechter werden de massa's geslingerd, die eene geheele landstreek, tien mijlen in den omtrek, van gedaante deden veranderen en eene gansche bevolking vernielden - die duizenden onsterfelijke zielen, onvoorbereid, plotseling plaatsten voor den eeuwigen Regter!


III.

Het laatste natuurtooneel van Java, tot welks beschouwing ik u uitnoodig, is van eenen geheel anderen aard. Wij begeven ons naar de zuidkust van het eiland, in de provincie Bagelen. Wij bevinden ons aan den voet van het gebergte Karang-Bollong, waarvan de hoogste toppen slechts een 500tal voeten oprijzen, en dat in zware, graauwe of zwarte rotsen in zee uitloopt. Wij beklimmen het zonder veel moeite, en staan plotseling voor de onmetelijke vlakte van den Oceaan, die zich een honderdtal vademen beneden ons voor onze blikken, in onafzienbare verte, uitstrekt. Langzaam en ernstig komen de baren der zee van verre aanrollen, maar als ze den voet van het rotsgevaarte, waarop we staan, genaderd zijn, dan beuken ze met geweldige kracht die onwrikbare voetstukken, en slaan zich zelve op die onbewegelijke, ijzerharde klippen in schuim te barsten.

{==192==} {>>pagina-aanduiding<<}
Links ontwikkelt zich voor uw oog, zoo ver het reikt, het langzaam afloopende, lage land van Bagelen, tot aan den oever der zee bebouwd, en dat de golven met meer gedweeheid en zachtheid ontvangt; maar regts van u is de gansche kust uit dezelfde vervaarlijke rotsen gebouwd, waarop de zee hare woede verspilt, en op wier borst zij sedert eeuwen in schuimende en ziedende branding terugdeinst. Als wij, aan een stevig touw ons vasthoudende, over den rand van de rots, waarop we staan, naar beneden zien, dan duizelen wij bij den eersten aanblik. Gij ontwaart, dat de rots niet alleen twee honderd voeten diep loodregt naar beneden loopt, maar dat zij eene binnenwaartsche bogt vormt, zoodat zij verre over de zee uitsteekt. Als uwe oogen zich, na een oogenblik toevens, aan deze schrikbarende worsteling der elementen gewend hebben, zoodat ze duidelijker beginnen te onderscheiden, dan bemerkt gij in dezen rotswand ontelbare kloven, spelonken en holen tot beneden de oppervlakte der zee. Gij ziet de golven met een oorverdoovend geraas naar binnen slaan en er een oogenblik vertoeven, om straks weder, met de kracht en het geluid van den stoom uit een reusachtigen stoomketel, in sneeuwwitte, schuimende branding naar buiten te worden geslingerd. Een lange ladder van rottan gevlochten is met sterke bindtouwen boven op de rots bevestigd, en reikt langs haren steilen wand tot aan den Oceaan. Straks zal ik u verhalen, waartoe ze dient. Toen ik deze plaats in 1839 bezocht, liet ik mij een touw om het midden binden, en beproefde het binnenste dier spelonken te bezigtigen; maar naauwelijks had ik eenige voetstappen langs de hangladder gedaan, of ik duizelde, ik verloor mijn evenwigt, mijn bewustzijn, en ik was zonder de genomen voorzorg naar beneden gestort. Ik heb mij toen moeten vergenoegen, met op eene andere, minder gevaarlijke, maar ook minder volkomen wijze, deze indrukwekkende geheimen der natuur te bespieden. Wij begeven ons daartoe dieper het gebergte in, de rigting van
het strand volgende, dalen dan, langs een moeijelijk slingerend pad, naar de zee af, en bevinden ons weldra voor een uit rotsen en klipsteen gevormd hol. De ingang aan de landzijde beslaat eene

{==193==} {>>pagina-aanduiding<<}
breedte van 60 voet, maar op eene lengte van 160 voet loopt de grot van lieverlede tot eene breedte van 25 voet toe. Met flambouwen gewapend, treden wij haar binnen. Het hooge verwulf is zaamgesteld uit talrijke bogen van verschillenden, maar altijd reusachtigen omvang. Wij gaan verder, bevinden ons in 't midden en zien de tegenovergestelde opening. Wat vreesselijk geraas dondert ons daar in de ooren? wat dringt daar met huiveringwekkend geweld de spelonk binnen? 't Is de zee, die eenen schuimenden en kokenden golfslag naar binnen zendt; hij nadert tot digt bij onze voeten, maar verder reikt zijne kracht niet, en vandaar ijlt het water terug en wordt weêr in de zee uitgestooten. Wij volgen het, wij loopen ook de spelonk ten einde, wij treden naar buiten; reeds komt een nieuwe golf dreigend op ons aan; maar wij beklimmen ijlings een der meer verheven rotspunten buiten de spelonk. Daarop zetten wij ons neder, en bevinden ons nu in 't midden van de woedende branding. Maar wat we daar zien en hooren en gevoelen is niet te beschrijven. Dat zieden en bruisen en koken en sissen en stoomen van de branding, die strijd van reuzenkrachten, die onophoudelijk dreunende schokken, dat zich gedurig opvolgende aanvallen en terugdeinzen, dat honderd voeten hoog opvliegen der golven tegen het hart der rotsen, die plotselinge gedaanteverwisseling in een stortvloed van sneeuwvlokken, die donkere, laag hangende, met donderwolken bezwangerde lucht boven de woedende zee - zoo gij niet van bewondering en ontzag en eerbied in aanbidding nederknielt op de rots, waarop gij staat, dan is uw gemoed nog harder dan die rots!
De talrijke holen der kust, in een waarvan ik u heb binnengeleid, zijn bevolkt door millioenen bewoners. Het zijn kleine, grijsachtige vogeltjes, eene soort van zwaluwen, die in deze grotten nestelen. Aan de steenen wanden der donkere spelonken bevestigen ze hunne nestjes, die uit eene lijm- of gelei-achtige zelfstandigheid zijn zaamgesteld. Hier in deze ontoegankelijke oorden, door den Oceaan zelven bewaakt, meenen ze waarschijnlijk veilig te zijn voor het begeerig oog der menschen - begeerig, want die nestjes zijn een geliefkoosde spijs, vooral in China, zoodat ze te-
{==194==} {>>pagina-aanduiding<<}
gen goud worden opgewogen. Maar ze bedriegen zich! Ook de woede der branding, ook het gevaar van verpletterd te worden weet de mensch hier te trotseren, door gouddorst en zinbedwelming en bijgeloof gedreven.
Drie maal 's jaars worden de nestjes in deze holen geplukt Wanneer de zee onstuimig is, zou het niet mogelijk zijn; maar ook wanneer ze betrekkelijk stil is (en dat was ze toen wij haar zagen) blijft het eene hoogst gevaarlijke onderneming, die niet zelden slagtoffers vordert. Op de sporten van die ladder, die gij u herinnert, dalen de Javanen, twee honderd voet diep, langs den rotswand loodregt naar beneden. Zijn ze bij het hol, waar ze plukken willen, dan wachten ze tot de golfslag naar buiten is, en slingeren zich dan naar binnen. Daarbinnen hebben ze stellingen gemaakt van bamboe, die met bindtouwen aan de wanden der spelonk zijn vastgebonden. Hierop staande, nemen ze met de hand de nestjes van de muren, of trekken die met een langen haak van het verwulfsel naar zich toe. Ondertusschen dringen de golven, even beneden hen, binnen het hol en verlaten het weder in gedurige opvolging. Wordt nu de zee gedurende hunnen arbeid onstuimig, zoodat de werklieden de spelonk niet spoedig genoeg kunnen verlaten, - spuwt ze hare baren met meer aandrang naar binnen, zoodat ze de gansche ruimte vervullen, dan worden de ongelukkigen verzwolgen en vinden hier hun graf. Maar ook andere gevaren dreigen hen. Meermalen gebeurt het, dat de klip, aan welke de touwen der stellingen gehecht zijn, loslaat, waardoor ze naar beneden storten en in de branding verdwijnen. Nieuwelingen worden weleens, reeds bij het naar beneden stijgen langs de rottan-ladder, duizelig; ik heb ondervonden, hoe natuurlijk dat is; ze verliezen dan hun evenwigt en vallen op de rotsen te pletter.
De rijke opbrengsten dezer vogelnestklippen zijn een baat van onze schatkist. Ze werpen, als ik mij niet bedrieg, eene som af van drie tonnen gouds. Maar hoe zijn de Javanen, die zoo weinig behoeften hebben, zoo sober zijn, zoo tevreden met hun lot, toch te bewegen, om zich aan dien gevaarlijken arbeid te wagen? Er zijn twee hefboomen, die in werking worden gebragt, om hen daartoe aan te zetten - het bij-
{==195==} {>>pagina-aanduiding<<}
geloof en de bedwelming van de opium. Als de tijd van het plukken der nestjes daar is, worden er feesten gegeven en offers gebragt aan de verschillende berggeesten, die deze spelonken bewonen, - alles voor rekening van den lande. Op kleine offerschalen biedt men hun bloemen, vruchten, siri, pinang, vleesch, groenten en dergelijken aan, die hier en daar in het gebergte worden neêrgezet. Eene godin, de in de Javaansche legenden beroemde koningin der Zuidzee, Njaï Ratoe Kidoel, speelt daarbij eene groote rol. Aan den ingang van het pakhuis, waarin de geplukte nestjes verzameld worden, is ter harer eere een parade-bed opgerigt. Gedurende den pluktijd worden hier elken donderdagavond nieuwe offers gebragt; er worden lampen ontstoken; er wordt wierook gebrand; in één woord, er worden al de gewone dwaasheden van het bijgeloof verrigt. Zoo is de godsdienstige voorbereiding voor de gevaarlijke onderneming, - maar er is ook nog eene andere, die der opgewondenheid en bedwelming. Den laatsten nacht, vóór men een aanvang maakt, is het feest. Muzijk, danseressen en allerlei spelen verdrijven de gedachte aan het dreigende gevaar. Eene ruime en milde uitdeeling van opium heeft er plaats. Daar ziet gij ze dansen, spelen en zich de zinnen bedwelmen met het verderfelijk heulsap - zij, die morgen misschien rusten in den schoot der golven!

w.r. van hoëvell.












{==196==} {>>pagina-aanduiding<<}

Jaarboekjes voor het jaar 1850.

Vergeet mij niet. Muzen-Almanak voor 1850. Amsterdam, J.H. Laarman.


Holland. Jaarboekje voor 1850. Uitgegeven door Mr. J. van Lennep. Amsterdam, P. Kraay, Jr.


Aurora. Jaarboekje voor 1850. Uitgegeven door Mr. J.I.D. Nepveu en S.J. van den Bergh. Te Haarlem, bij A.C. Kruseman.


Almanak voor het Schoone en Goede, voor 1850, onder Redactie van A.L.G. Toussaint. Te Amsterdam, bij G.J.A. Beijerinck.

Welwillende lezer! ik ben er van overtuigd, gij neemt het mij volstrekt niet kwalijk, als ik vrijmoedig mijne meening uit over alle mogelijke beroemde of onberoemde Ibn's, die reeds vele eeuwen geleden gestorven zijn; maar zult gij mij toestaan even vrijmoedig te zijn, als ik over.... tijdgenooten spreek?


Dr. R. Dozy, ‘Bijdrage tot de Geschiedenis der Arabieren.’
(Vervolg en slot van bladz. 18.)

De Heer Hofdijk beschonk onze prachtalmanakken met eene rij van gedichten, waarvan de zamenhang te innig is, dan dat we dien, bij onze aankondiging, mogen over 't hoofd zien. Daarom voegen wij de vier stukken hier bijéen. De dichter van ‘Jonker van Brederode’ heeft zich, in den jongsten tijd, bewogen in eene rigting, die zeer verschilt van den weg, welken hij vroeger bewandelde. Zijn streven

{==197==} {>>pagina-aanduiding<<}
is stelliger en meer consequent, sinds hij zich het doel van zijn pogen duidelijker heeft geformuleerd. Hij is zich zelven bewust geworden, om opéens den inwendigen drang te voelen en te volgen, die hem voortstuwt op de baan zijner tegenwoordige ontwikkeling. De kunstwerken, die we thans op het oog hebben, vertegenwoordigen de kunstrigting, welke hij koos. ‘Blanke Trouwe’ 1, ‘de Balling’ 2, ‘Minnelist’ 3 en ‘Moedervloek’ 4, zijn de opschriften der verhalen, waartoe hij de stoffe putte uit het middeleeuwsche tijdperk. De twee bijdragen in ‘Aurora’ komen ons voor 't best gelukt te wezen; die in ‘Holland’ heeft ons het minst voldaan; daar stietten we soms op leemten in den vorm, op eene matheid, waardoor de andere bijdragen niet worden ontsierd. Als we het niet reeds wisten uit mededeelingen van elders, zouden de hier geleverde dichtstukken genoegzaam wezen, om ons te overtuigen, dat de dichter zich, door grondige en naauwgezette studie, hoe langer zoo gemeenzamer gemaakt heeft met den eigen toestand en de eigen kleur der tijden, die hij met bijzondere liefde behandelt. Hij doorkruiste Kennemerland zoo lang en zoo vaak, dat het hem gelukken kon, den legenden-schat van dien historiesch-dichterlijken oord geheel te delven uit het zandig duin, of op te rakelen uit de puinhoopen en de asch van vervallen en verdwenen adelijke sloten. Waar de historie hem geenen grond kon verschaffen voor verhalen als hij zocht, vergoedde hij 't gemis van de opgaven der geschiedenis, door de scheppende kracht zijner fantazie, en wist daarbij tevens zóo behoedzaam om te gaan met de teêre schakeringen, die de waarheid der gelijkenis schenken moesten aan zijne tafereelen, dat het u gewis moeijelijk vallen zou, aan te toonen, waar de
dichter te rade was gegaan met het verjaarde pergament en waar hij geschept had uit de volheid zijner verbeelding. Al voortgaande op den weg, dien hij insloeg, worden zijne schreden vaster; slaagt hij er in, door lang-
{==198==} {>>pagina-aanduiding<<}
durige oefening, zijne beelden al krachtiger te schetsen; al juister wordt hun vorm; al geestiger de opvatting, al fijner de toets der figuren en toestanden, verrassend door den middeleeuwschen tint, die ons de Sagen der oude kronijken te binnen brengt. Wij twijfelen er aan, of de kunstrigting, door Hofdijk gekozen, wél bogen mag op uitgebreide sympathie; wij moeten veeleer gelooven, dat hij nog vele hinderpalen zal te overwinnen hebben, eer hij zich verheugen kan in ruime erkenning zijner verdiensten, maar uit de volharding, uit den ijver en uit de conscientie, waarvan zijn arbeid den stempel draagt, meenen we den kunstenaar toch een toekomst te mogen voorspellen, die hem, zij het ook spade, voor vele teleurstellingen zal schadeloos stellen en menige valsche beoordeeling of misduiding van zijn streven doen vergeten.
De Redakteur van de ‘Vergeet-mij-niet’ heeft zelf zich aan zijn pleegkind niet onbetuigd gelaten. Als onze gissing juist is, dan hebben we de bijschriften van twee der plaatjes, die het jaarboekje versieren, aan dezelfde hand te danken, die den prachtalmanak begiftigde met ‘Eens Geestes Pelgrimaadjen’; met het keurig en bevallig Ex tempore, dat aan de beschouwing van eene bekende schilderij door Adriaen van Ostade, voorstellende eene schilders-werkplaats, zijn' oorsprong verschuldigd is. Een der gravures, die wij bedoelen, ‘de Pelgrims in 't gezicht van Korinthe’ is genomen naar Moritz Retzsch, wiens meesterschap in gedachte en groepéring niet te miskennen valt, al is 't dat de gekunsteldheid van den Duitschen graveur veel van de breede opvatting des meesters deed te loor gaan; 't bijschrift van Anonymus is een waardige commentaar op de schets des teekenaars. Lukas Helding, Jr. (de zoon misschien van eene bekende figuur uit ‘Ferdinand Huyck,’) schreef een paar vloeijende en bevallige regels bij de afbeelding van ‘Zoet Truiken’, die bewijzen, dat het talent van den ouden, gedienstigen dichter - zijn beeld staat u gewis nog frisch genoeg voor den geest? - gelouterd en ontwikkeld bij zijn' nakomeling huist. 't Engelsche plaatje, naar M'Clise, is allerliefst. We zijn nu toch aan de gravures - daarom spreken we, met een enkel woord, van het plaatje, waar S.J. van

{==199==} {>>pagina-aanduiding<<}
den Bergh zijn ‘lied van het Molentjen’ bijschreef. We durven niet aangeven van welken kant ons deze afbeelding is toegekomen; we zouden aarzelen, die aan Hollandsche kunstkrachten toe te schrijven, maar ontkennen, dat ze een conterfeitsel is van het

‘aardig meulentjen, 
Bij Noordwijk aan den vliet, 
Iets grooter dan het veulentjen, 
Dat je in de wei er ziet -’ 


zoo als v.d. Bergh, in zijn Liedeken, waar we niet hoog meê loopen, ons zou willen doen gelooven. Dan de gravure van J.B. Tétar van Elven, naar de schilderij van Ostade, waar ten Kate zijn luimig Ex tempore bij sprak, en die maar weinig weêrgeeft van het schoon van 't oirspronkelijk kunstgewrocht; ‘Moeders Ja-woord’, naar eene teekening van H.F.C. ten Kate, door Sluijter in plaat gebragt, geestig van gedachte en gelukkig van uitdrukking, geestiger en gelukkiger dan de strofen, die W.J. van Zeggelen daarbij voegde; 't portret van C.E. van Koetsveld - wij kunnen over de gelijkenis niet oordeelen - dat we danken aan de stift van Lange.... en we hebben het plaatwerk van de ‘Vergeet-mij-niet’ vermeld! Indien we ons nog te binnen brengen, hoe de tegenwoordige uitgever van dit Jaarboekje bij de eerste verschijning van ‘Aurora’, hevig is uitgevaren tegen de Engelsche platen, welke dezen prachtalmanak versierden, zou ons bijna eene scherpe aanmerking uit de pen vloeijen nu we zijn eigen ‘pampieren kindt’ met denzelfden uitheemschen tooi gesierd zien; we houden die aanmerking echter terug, maar mogen 't niet onopgemerkt laten, dat de redakteur van het jaarboekje, 'tgeen we aankondigen, partij heeft gekozen, in den onedelen strijd tusschen de uitgevers van het Muzen-Album en dien van ‘Vergeet-mij-niet’ - een strijd, die met te weinig omzigtigheid gevoerd werd om niet duidelijk te doen inzien, aan welke beginselen die het aanzijn verpligt is. We hadden dies gaarne de eerste afdeeling van het ‘Voorbericht’ gemist. Gelukkig, dat ten Kate's poëzij ons spoedig dát proza doet vergeten! Voor zijn ‘eens Geestes Pelgrimaadjen’ verkoos hij een' dichtvorm,

{==200==} {>>pagina-aanduiding<<}
in onze taal voor 't minst nog onbekend, namelijk de ‘terza Rima’, het metrum waarin Dante zijne ‘Divina Commedia’ en Francesco Petracco zijn ‘Triomfi’ schreef. De terzina is zamengesteld uit stanza's van drie verzen, ‘terzetti’ geheeten. Het eerste en derde vers der eerste stanza rijmen, en evenzoo het tweede vers met het eerste en derde van de tweede stanza; de tweede vers van deze rijmt met het eerste en derde van het tweede stanza, waarvan het tweede vers op zijn beurt rijmt met het eerste en derde van de volgende. In dezelfde orde loopt het gedicht af, dat altijd eindigt met eene stanza van vier verzen, opdat ze allen rijmen zouden. Indien ik niet vreesde, met deze aankondiging grooter ruimte in te nemen, dan mij kan worden afgestaan in ons Tijdschrift, zou ik gewis minder spaarzaam geweest zijn met de mededeeling van gedeelten uit ten Kate's melodieus gedicht. Thans schrijf ik u slechts den aanvang af van den eersten zang, die dus begint:

Het lichtgordijn der heemlen was geweken; 
Ik zag, en zie! Gods Koninklijke Zoon 
Zat vaardig om het vonnis uit te spreken. 
 
De donder smolt zijn heilige' orgeltoon 
Van tijd tot tijd in 't hallelujah-menglen, 
Als vele waatren bruisende om den Throon. 
 
Daar bogen zich de Machten en Aartsenglen, 
In 't blinkend kleed rondom den Heer geschaard, 
Als leliën, zich wiegende op heur stenglen. 
 
En hier en ginds bewoog zich 't Cherubszwaard, 
Dat, vlammende in 't geweten der verloornen, 
De poort verspart der blijde Hemelgaard'. 
 
Maar lieflijk-zacht, als rozen zonder doornen, 
En schooner dan die hooge Cherubsstoet, 
Dreef daar een wolk van kindren, pasgeboornen 
 
En pasgestorvnen, aan des Heilands voet. 
't Begin der Groote Vreugd was hun gegeven, 
Maar aan hun wimpers, blond als zonnegloed, 

{==201==} {>>pagina-aanduiding<<}

Zag ik bij enklen nog een traandrop beven, 
Als waren ze uit hun wiegjen opgeschrikt 
Door d'eerste', onvriendlijke' aanblik van dit leven! 
 
Als hadden ze even naar omlaag geblikt, 
Maar vliegensvlug den hemel weêrgevonden, 
Eer de aardsche draf hun wiekjens had beslikt! 
 
Eén boven al, een zieltjen zonder zonden, 
Was blank en teêr: het had ons morgenrood 
Maar ééns gezien, niet langer dan sekonden. 
 
Ook kende 't niets van 't leven dan den dood, 
Niets van de menschen dan eens vaders zegen 
En moeders kus, die 't, stervend, de oogjens sloot. 
 
Ik zag het zich op witte schachtjens wegen, 
Maar achteraan, als maakte zooveel licht 
Op ééns, het hemelsch duiveken verlegen. - 


Voor 't overige wil ik u liever verwijzen naar het jaarboekje waarvan deze strofen het sieraad uitmaken!.... Stemt ge niet met mij toe, dat ge schaarsch zoetvloeijender verzen genoten hebt, dan er hier voorkomen? Daar is muzijk in die taal, eene muzijk, die ons den Italiaan herinnert, en ons met grooter verlangen doet uitzien naar de Nederduitsche bewerking van Dante's meesterstuk, waarmeê de dichter der aangekondigde Legende zich sedert jaren onledig houdt. - Mr. Is. da Costa gaf het woord tot Tyrus, door Ezechiël, den Ziener, gesproken in naam des Heeren, terug in gespierde, kernige Alexandrijnen - een dichtvorm, dien we vrij wat beter gekozen achten, dan dien, waarin de Heer Adama van Scheltema ‘Jeremia's tweeden Klaagzang’ overbragt. - En als we nu, na eenen groet der courtoisie gebragt te hebben aan Mej. Albertine Kehrer, wier naam (voor 't eerst, als we meenen) voorkomt in de rij van hen, die bijbragten tot de zamenstelling van ons jaarboekje; - u ten laatste nog wijzen op van den Bergh's ‘Leidsche Weduw’, die in zijn gedicht eene episode schildert uit het bloedige drama van het jaar 1574; op Brester's bekend maar keurig ‘Hebeliaantje’: ‘de Winter’ - waarin hij den

{==202==} {>>pagina-aanduiding<<}
toon en den vorm van het oorspronkelijk zoo goed heeft opgevat en wedergegeven - leggen we de ‘Vergeet-mij-niet’ niet zonder voldoening uit de hand, om de kennismaking voort te zetten met de overige jaarboekjes, waarin we enkele namen zullen aantreffen, die we hier voorbijgingen, om ze later misschien meer van nabij te beschouwen.
De band van ‘Vergeet-mij-niet’ is genoegzaam dezelfde als we dien gewoon waren; als immer tevens minder stevig, dan die van ‘Aurora’; de typografische uitvoering - hoewel vrij net - draagt niet dat kenmerk van ‘finishing’, 't geen we in Kruseman's Jaarboekje prijzen!
‘Holland’ is de eenige prachtalmanak, die van een ‘Kalender’ voorzien is. Die is uitvoerig en duidelijk genoeg; de naam van den bewerker, F.J. Stamkart, mag ons borg wezen, dat die doelmatig en naauwkeurig tevens is. Vergunt den oningewijde, dat hij met deze eenvoudige vermelding volsta, en laat hem maar dadelijk overgaan tot het ‘Mengelwerk’. De eerste prozabijdrage van den Hr. Sonstral bevat ‘eenige brieven over den Helder.’ Die brieven zijn van onderscheiden dagteekening; de eerste is van 1814, de vierde of laatste van 't laatst des jaars 1847. In die brieven vindt ge een kort en tamelijk oppervlakkig relaas van de ontwikkelingsgeschiedenis dier jeugdige stichting, zoo als ze gedurende een tijdsverloop van zes-en-twintig jaren, van een armelijk zeedorp een welvarende plaats is geworden, doorvlochten met enkele historische herinneringen, met de vlugtige en eenzijdige behandeling van eenige punten uit de thans zoo vaak besproken afdeelingen van philantrophie en pauperisme, en berigten van min of meerder belang. Wij gelooven niet, dat ‘Holland’ er veel bij zou verloren hebben, indien deze bijdrage elders of niet ware gedrukt geworden; de vorm, dien de Hr. Sonstral koos voor deze mededeeling, kon ons medegevoel niet gaande maken; de inleiding is, voor 't minst, oud en versleten genoeg, om voor goed geborgen te worden in de ‘Rumpelkammer der Litteratur’; het kennelijk, maar vergeefsche, pogen, om humorist te wezen, waar 't blijkt, dat de schrijver gebrek heeft aan zooveel als Ben Johnson daartoe noodig oordeelt, wanneer hij zegt:

{==203==} {>>pagina-aanduiding<<}


‘As when some one peculiar quality 
Doth so possess a man, that it doth draw 
All his affects, his spirits, and his powers 
In their constructions all to run one way - 
This may be truly said to be humour;’ - 


moge, al te zamen, genoeg wezen, om onze geringe ingenomenheid met deze bijdrage te regtvaardigen. - De uitgever van het jaarboekje leverde, in proza, eene ‘vertelling van den Heer, die zijn koffer kwijt was,’ een blad uit het dagboek van Mr. J.v. Lennep, toen hij, in den zomer des afgeloopen jaars, Engeland bezocht. Uit den aanvang van dit verhaaltje blijkt ten duidelijkste, hoe de uitgever van ‘Holland’ het noodig achtte deze bijdrage in hoede te nemen tegenover het publiek, dat zich verwonderen zou, gelijk het zich verwonderd heeft, die hier aan te treffen. ‘Ofschoon,’ zegt de schrijver, ‘mijn almanak eigentlijk en voornamelijk bestemd is, om Hollandsche toestanden, enz. te schilderen, zoo geloof ik niet, my aan te groote afwijking van mijn programma schuldig te maken, wanneer ik de volgende bladzijden toewijde aan de beschrijving van den toestand van een Hollander: - en wel van eenen voor dien Hollander zeer onaangenamen toestand.’ Wanneer 't u gaat als mij, waarde Lezer, dan ziet ge in dezen volzin, behalve eene weinig ingewikkelde verontschuldiging, tevens de poging om den lezer de bekentenis af te dwingen: ‘j'ai ri, me voilà desarmé’, maar toch zult ge mij toegeven, dat deze ‘vertelling’, gevat als ze is in van Lennep's eigen' vorm en bekenden trant, hier veel minder op hare plaats staat, dan bijv. de ‘Twee Amiralen’ wezen zouden, waarmeê de schrijver het tijdschrift ‘Nederland’ versierd heeft; veel minder dan de keurige bijdrage ‘eene Vergadering der Staten van Holland’, in den vorigen jaargang van zijn jaarboekje. Indien de houtsneêvignetten, die den tekst afwisselen, bewijzen moesten tot welke hoogte onze xylographie 't gebragt heeft, zouden ze ons de treurige overtuiging verschaffen, dat die tak van kunst op een voorbeeldeloos lagen trap van
ontwikkeling staat. De houtsneden van het ‘vervolg der korte kronijk’ zouden 't zelfde doen kunnen. -

{==204==} {>>pagina-aanduiding<<}
Van groot geschiedkundig belang en hier juist op hun plaats, achten we de ‘vijf brieven van den Raadpensionaris de Witt, medegedeeld met eenige aanteekeningen, door Mr. J.S. Lotsy’, en geschreven aan Mr. Diederich Hoeufft, Heer van Fontaine Peureuse, Domheer ten Dom te Utrecht, enz. in de maanden Mei, Julij en Augustus van 't jaar 1672. Deze familiebrieven, toegelicht door iemand, die van 's moeders zijde afstammeling is der zuster van Johan en Cornelis de Witt, leveren menig punt van aansluiting met de zoo even herdachte bijdrage des uitgevers, in den vorigen jaargang, terwijl ze door hunnen ‘vertrouwelijken openhartigen toon’ bij menigeen den twijfel weggenomen hebben aan de onschuld des Ruwaert's, en al ware het, dat ze bij sommigen die uitwerking misten, toch komt aan Mr. Lotsy onze dank toe, dat hij belangrijke stukken als deze, door den druk gemaakt heeft tot algemeenen eigendom. - Eene volgende bijdrage: ‘het uitreiken eener vlag bij het vertrek der haringbuizen van Enkhuizen’, door Zenobie van Lennep, levert de beschrijving van een' feestdag, die den een-en-dertigsten Mei 1848 gevierd werd, toen het genootschap ‘Oeconomia Enchusiana’ - ‘eene der uitmuntendste instellingen van weldadigheid in ons Vaderland’, aan de bestuurders en deelhebbers eener oude en thans vernieuwde haringreederij, welke men gevreesd had te gronde te zien gaan, ouder gewoonte, openlijk en plegtig een vlag zou aanbieden. Ofschoon deze mededeeling hoofdzakelijk geacht kan worden van plaatselijk belang te wezen, bezit ze in haren lossen verhaaltrant, in haar warmen zin voor vaderlandsche ontwikkeling en welvaart, tevens in menige grondige aanmerking nopens Enkhuizen's voorheên en thans, redenen te over, die haar bij het algemeen een gunstig onthaal zullen verzekeren. - De Hr. P. Scheltema, de ijverige Archivarius, zette in dezen jaargang van ‘Holland’ den
arbeid voort, dien hij, in den vorigen, met zijn gedenkschrift over de oude Beurs begon. 't Was zijn doel, om door de beschrijving de herdenking levendig te houden van allerlei gebouwen, als eertijds binnen Amsterdam bestonden, doch later, om onderscheiden redenen, zijn gesloopt; gebouwen, die ‘sedert vele jaren der stad tot sieraad hadden verstrekt, of wel wegens de ver-
{==205==} {>>pagina-aanduiding<<}
schillende herinneringen, daaraan verbonden, aan de inwoners dierbaar waren geworden.’ We kunnen niet anders dan aan het doel van den schrijver ons zegel hechten en meenen tevens, dat de Heer Scheltema der geschiedenis en oudheidkunde groote dienst bewijst, wanneer hij de korte aanteekeningen, die hij, als sprokkeling, zamelde op den weg van antiquarische en historische navorsching, welken hij met volharding betreedt, door middel van bijdragen als deze in veler handen brengt. Daarom achten we zijn opstel: ‘de oude groote vischmarkt der stad Amsterdam’, dat de lotgevallen dier stichting van hare grondlegging tot aan haren ondergang, in 1841, behandelt, onder het motto van J. v.d. Vondel:

‘Heer Gijsbrechts stadt van visschers is begonnen’ - 


voor den Amsterdammer inzonderheid, van belang. - Bij dit opstel is een verdienstelijk plaatje gevoegd, genomen naar eene teekening van H.P. Schouten, in 1778 vervaardigd en door haren eigenaar, den Heer L. Splitgerber, heuschelijk ter navolging afgestaan. - De proza-bijdrage van den Heer de Bull, welke hij ‘Tegenvoeters’ getiteld heeft, en die haar oorsprong moet dank weten aan den drang, ‘dien de auteur van dit opstel gevoelde, om kontrasten te schrijven’, beviel ons weinig. Wel zijn wij 't met den schrijver éens, dat de dagen, die wij beleven, vruchtbaar zijn in tegenstellingen, scherp als die waar het licht contrasteert met tastbare duisternis; het wèl met het wee, beiden in 't gebied van het intellect en der materie, maar geven hem daarom nog geenzins toe, dat eene opéenstapeling van antithesen, omgetrokken als de Bull dat gedaan heeft, den naam verdienen zou van typus en getrouwe schildering van 't zoogeheeten ‘oude’ en ‘jonge Holland.’ De deugd van den vorm, de stijl van het opstel, die over het algemeen luimig en los genoeg is, kon ons de gebreken van het wezen niet doen vergeten. - ‘De Haarlemsche Arria’, door Mej. A.L.G. Toussaint, is buiten twijfel de schoonste bloesem in den krans van proza en poëzij, dien ‘Holland’ aanbiedt. Al dadelijk doet de titel u denken aan den heldenmoed en de huwelijkstrouw der echtgenoot van den oud-consul, Caecina Paetus, die, fiere

{==206==} {>>pagina-aanduiding<<}
Romeinsche als zij was, haren gemaal het voorbeeld gaf, om den dood door eigen hand te verkiezen boven de schande eener teregtstelling, welke hem wachtte van Tiberius Claudius, na het mislukken der zamenzwering van Vinicianus en Camillus. Haar heldenwoord: ‘ik gevoel geen pijn, Paetus,’ waarmeê ze den dolk, die zoo even haar eigen borst had doorboord, aan haren echtgenoot overreikte - een woord, dat Plinius, de jonge, ‘onsterfelijk en schier goddelijk’ heet - is tot ons overgekomen, met den schat van eerbied en bewondering, dien achttien eeuwen daaraan hebben gehecht. Maar we verlaten de herinnering der klassische oudheid, om in onze vaderlandsche geschiedrollen den naam te zien gloren van Brechte Engberts Proosten, de Hollandsche gade van den Haarlemschen Burgemeester Pieter Kies, zoo als ze in 1573 het voorbeeld van Arria volgde, op eene wijze, die ons gevoel liefelijker aandoet, dan de daad der krachtige Romeinsche. Ik zou al geringen dunk moeten hebben van uwe kennis onzer geschiedenis, indien ik 't waagde u het feit te schilderen, dat den naam van Mevrouwe Kies omlauwert, en onzen Hooft de verklaring in de pen heeft gegeven: ‘Burgemeester Kies was recht gepartuurt’, - maar al achten we de bijzonderheid uit het leven der ‘Haarlemsche Arria’, bij u allen overbekend, toch moogt ge niet verzuimen 't verhaal daarvan te lezen en te herlezen, waardoor onze begaafde schrijfster eene nieuwe eerzuil stichtte voor eene harer zusteren, die 't volste regt heeft op onze eerbiedige bewondering; die waardig was door Toussaint te worden herdacht. De schrijfster noemt haar opstel ‘eene eenvoudige schets’, maar we voegen er bij eene schets zóo krachtig van omtrek, zóo bevallig en met oordeel gegroept, zóo uitmuntend van toon, zóo juist van opvatting, dat we die - 't ging u vaak evenzoo bij de beschouwing van menige schets eener schilderij? - kiezen zouden boven
het afgewerkte tafereel. De plaatjes? Behalve den titel, dien ge kent, vindt ge bij de brieven van den Heer Sonstral, welke wij reeds vermeldden, eene gravure van Sluijter, naar eene teekening van Dubourcq, een zeestukje, dat gewis onder de graveerstift geleden heeft. De plaat, die bij Scheltema's bijdrage behoort, hebben we bo-
{==207==} {>>pagina-aanduiding<<}
ven reeds besproken. Bij eene goede lithographie naar V. Bing, - eene teekening, die ons de ‘Hofjes-Jufvrouw’, uit ‘de Nederlanden’ te binnen bragt - schreef van Zeggelen een vloeijend en gevoelig gedicht, dat bewijzen moge hoe goed hij den toestand wist op te vatten, dien hij wenschte te schetsen. Als we den Heer C.C.A. Last bij de vermelding der vorige lithographie de eere gaven die hem toekomt, mogen we hier onze aanmerking niet terughouden op de steendrukplaat naar eene teekening van Hofdijk - dichter met verwen en woorden! - welke we niet aarzelen mislukt te heeten. Die dubbele tint schijnt voor den lithograaf een struikelblok geweest te zijn - om niet te spreken van de opvatting der figuren, waarvan de eene, welke de dichter ons voorstelde als een' slanken Jonker, die:

‘....op een fier en trapplend ros, 
En schittrende in zijn edeldosch,’ 


kwam aangesprongen, tot een' houterigen tooneelridder misvormd is. De plaat bij Brester's IJsstukje: ‘de Wetering,’ door Sluijter naar eene teekening van Vettewinkel, laat veel te wenschen over; wij durven vast niet beslissen aan wien wel, aan teekenaar of plaatsnijder, dit gebrekkige te wijten zij, - maar zooveel is gewis, dat wij ons van den teekenaar tafereelen herinneren, die ons van beter compositie en bevalliger uitvoering dunken, dan dit ijzig en weinig levendig ijstooneel. We weten niet of de inhoud van Brester's gedicht eenigen invloed uitoefende op de scheppende fantazie des kunstenaars, maar als we tusschen die beiden eenig verband moesten zoeken, zou 't misschien te vinden wezen in de geringer gemakkelijkheid, levendigheid en vlugheid, welke dit vers, vergeleken met zoovele bevallige stukjes, als we aan Brester's hand verschuldigd zijn, kenmerken. We geven toe, dat er in zijn gedicht coupletten en opmerkingen voorkomen, die ons des dichters beste oogenblikken herinneren, maar ontkennen tevens, dat de algemeene indruk, welken deze bijdrage tot den cyclus zijner ‘IJsstukjes’, op ons maakte, de aangenaamste is geweest. Op het verzoek van den dichter berigten we hier, dat de verwarring, die er heerscht in het vierde couplet, waar aan

{==208==} {>>pagina-aanduiding<<}
de ‘planeten’ eene beweging wordt toegeschreven, welke met hare sedentaire eigenschappen in tegenspraak is, aan eene schrijffout moet geweten worden. Indien ge voor de eerste ‘kometen’ lezen woudt en dan den zin dus veranderen, dat de staartsterren vaak vertraagd worden in hun' loop, wanneer ze zich te digt wagen in de nabuurschap der vaste sterren, zult gij 't met den dichter éens en in de wereld zal er een misverstand minder wezen. - 't Laatste plaatje, dat we misschien het eerst hadden moeten vermelden, omdat het de rij der gravures opent, is ontegensprekelijk het beste. De teekening van den stand is van Braet v. Ueberfeldt en behoort tot de verzameling van ‘Nederlandsche kleederdragten’, waarvan onlangs de eerste aflevering in het licht verscheen. We zijn de keurige, heldere gravure verschuldigd aan J.P. Lange, wiens vroege dood voor de plaatsnijkunst in ons land een gevoelig verlies mag heeten; immers wanneer ge zijnen arbeid in onze jaarboekjes met dien van anderen vergelijkt, zult ge mij gereedelijk toegeven, dat er in de rij der beoefenaren van dien tak van Kunst een meester als Lange noode kan worden gemist. De Heer de Bull illustreerde dit plaatje door eene ‘Meditatie bij een' rustigen, lustigen Huizer boer.’ Wie zal ontkennen, dat het stukje gemakkelijk en vloeijend is gedicht, al wraakt ge hier en daar de gezochtheid van uitdrukking, die door 't cursijf slechts te meer in het oog valt; wie hervindt niet in deze ‘Meditatie’ den helderen toon, de zonnigheid (vergeef mij 't woord!) van het plaatje? De laatste regels waarin van den haan van Simon Petrus gesproken wordt, hadden we liefst hier niet gelezen. ‘Davids Harp,’ van denzelfden auteur in de ‘Vergeet-mij-niet’ opgenomen, heeft in veel geringer mate ons medegevoel opgewekt. Bij de eerste lezing herkenden we deze bijdrage als eene, waarvan we voor jaren de kennis hadden gemaakt.
't Stond ons nog levendig voor den geest, hoe we toen door de meesterlijke voordragt van den dichter werden meêgesleept en ons zoodanig bevonden onder den invloed van de betoovering der stem, dat we hoogelijk waren ingenomen met de poëzij. We erkennen thans, dat de koude letter in ons dien aangenamen indruk niet kon verlevendigen; de lezing en her-
{==209==} {>>pagina-aanduiding<<}
lezing van het vers heeft ons op leemten, op gebrek aan éenheid, op stoornis in de volgorde der denkbeelden gewezen, die we onder de inwerking der ‘viva vox’ niet opmerkten. Daar zijn gloeijende en vloeijende strofen genoeg in deze bijdrage, 't geen ons te meer doet betreuren, dat er zoo weinig harmonie bestaat tusschen de eerste en laatste coupletten, omdat ons uit deze vooral bleek - wat we trouwens van elders reeds wisten - dat het den dichter nimmer mangelt aan kracht en keur van taal, zoodra de idé, die hij wil weêrgeven, maar vooraf bij hem zelven tot helder bewustzijn gekomen is.
Het is nog niet lang geleden, dat er in de rij van de priesteren der poëzij een neophyt opstond, die, klimmend in ontwikkeling, zich dra eene eereplaats verzekerde onder de gelauwerden; wiens krachtige geest zich gedeeltelijk een eigen baan gebroken heeft, nadat hij zich door grondige studie, door gezet nadenken overtuigd had van de deugd der rigting, die hij de zijne wenschte te heeten; wiens helder hoofd, wiens kritieschwijsgeerigen blik, wiens vol en dichterlijk gemoed zich reeds zoo vaak hebben geuit in zijne dichterlijke scheppingen, dat ze zamen de schoonste verwachtingen doen koesteren voor den bloei en uitbreiding der vaderlandsche letterkunde. Schimmel's bijdragen tot de jaarboekjes voor 1850 zijn dáar om dit te bewijzen. De ‘Vergeet-mij-niet’ geeft ons eene proeve te genieten van een dramatiesch gedicht, dat de dichter ‘Anna Bolein’ titelde. We spraken daar straks van de betoovering der stem; - ofschoon mij 't voorregt te beurt viel ‘Anna Bolein’ te hooren van de lippen eener vrouw, die de individualiteit der beklagenswaardige wedergaf, zoo als de dichter zich die gedacht had; die met houding en beweging, met de uitdrukking van haar gelaat en de muzijk harer stem den zin der verzen commentariëerde en op ieder', die haar hoorde, de begeestering wist te storten, welke haar zelve bezielde - is 't toch niet aan dezen wegslependen indruk alléen, dat ik mijne voorliefde toeschrijf voor het dichtstuk, 't geen ik thans vermeld. Schimmel's poëzij wint bij de lezing; ze is doorgaans bestand tegen den vuurproef der kritiek; ze komt glansrijker en ongedeerd weder uit de vlam. Ge vergunt mij, lezer, dat ik een' oogenblik langer

{==210==} {>>pagina-aanduiding<<}
stilsta bij een der sieraden van den Muzen-Almanak; dat ik u zelf in de gelegenheid stel het vers, 'tgeen ik prijze, te toetsen aan uw eigen kunstzin, aan uw eigen kunstkennis? De dichter stelt Anna Bolein voor in den kerker (6 Mei 1536) verkeerende in de pijnlijkste onzekerheid omtrent het lot dat haar wacht; nu eens hopend, dan weder vreezend, maar krachtig en fier toen haar Suffolk nadert met de tijding van het vonnis des doods, dat het Hof der Pairs over haar had uitgesproken. Er zullen er misschien wezen, die de figuur van den Hertog onbeteekenend, eenigen zelfs, die haar onwaar zullen schelden, - doch men houde in 't oog, dat het fragment, 'tgeen hier wordt medegedeeld, voornamelijk berekend is om Anna Bolein te teekenen, en daarom aan geene andere individualiteit plaats mogt afgestaan worden genoeg om zich geheel te ontplooijen; anderdeels, dat de taal, welke Suffolk spreekt, juist past in den mond van een' die van Boleins schuld innig overtuigd en vól is van verontwaardiging over de schaamteloosheid eener vrouw, die hij eerst als verworpene verachtte en meê hielp veroordeelen, tot dat hij haar - maar te spade - moest vereeren als martelares. Gij weet dat het pleit der geschiedenis over Anna's schuld of onschuld geenzins nog, in ieders schatting, is uitgewezen; maar we laten de ongelukkige liefst zelve hare verdediging spreken, of ze u allen misschien overtuigen mogt. Ze antwoordt op een scherp gezegde van Suffolk, dat haar 't bloed naar de wangen doet stijgen:

Milord!.... 't Voegt d'ijzren vingren 
Des dappren ridders wel, een vrouwenarm te omslingren, 
Te brijzlen in hun wrong. - Lord Suffolk! gij vergeet 
Dat zij, die gij beschimpt, nog koninginne heet, 
Dat zij, wier vorstlijk kleed ge aan flarden waagt te rukken, 
U met een waaierslag den schedel kan doen bukken, 
Zoo zij, in eer hersteld, zich met den rijkswrong tooit. 
'k Vergaf voorheen wel veel, maar dit vergeef ik nooit! 
O, de uren hier doorleefd, ze hebben vrucht gedragen: 
'k Ben 't zwakke kind niet meer van uit mijn lentedagen; 
Mij viel de schel van 't oog - ik zie hoe 'k werd misleid: 
Niet een heeft mij beschermd, zelfs niet uit dankbaarheid. 
Toch heb ik menigeen met weldaán overladen. 

{==211==} {>>pagina-aanduiding<<}

Misschien wie 't meest ontving, heeft mij het eerst verraden. 
Ik reikte d'armoê brood: mij, arme! laaft niet één; 
Wie 't eerst verzadigd was, greep wis het eerst den steen. 
O Menschdom! Menschdom! 
suffolk. 
Vraagt Milady mededoogen? 
Het vlood voor d'afschuw heen. De sluier werd der logen 
Van 't aangezicht gerukt. Wat toen aan 't oog verscheen! 
Men had een bleek skelet als schoonheid aangebeên. 
Milady! gij vergeet wat u werd aangewreven. 
Dat ge overtuigd zijt van... 
anna. 
Het gaas niet opgeheven, 
Dat zich de kieschheid weeft! Gij noemt mij overtuigd? 
O, dat ge uw kruin, Milord! van schaamte en wroeging buigt! 
Beken 't dat mijn gemaal voor andrer liefde bukte, 
Een vreemde, een vreemde vrouw aan 't trouwloos harte drukte; 
Dat Jane Seymour me onteert, en dat die wulpsche tocht 
De onttrooning en den val van Anna heeft gewrocht. 
Beken 't dat mijn gemaal de kroon me op 't hoofd geklonken, 
Aan Jane, een vreemde vrouw, voor lang heeft weggeschonken. 
Maar gij, Milord! begreept dat niemant haar ontrooft 
Voor zij ter aarde valt met Annaas bloedend hoofd. 
Beken het dat de nijd, den haat en laster wekte, 
Die de Argus oogen sperde en toen de klaauwen rekte, 
Dat de onrechtvaardigheid den richterstoel beklom, 
Maar vlek de menschheid niet tot in haar heiligdom. 
Gij tijgt me een misdaad aan, der diepst gezonkne onwaardig. 
Men was voor de arme vrouw wel immer onrechtvaardig. 
O, men vergat altoos bij bittren schimp en hoon, 
Dat ze in haar wieg nog niet bestemd was voor een troon; 
Dat nooit haar 't oudrenpaar, van 't krieken harer dagen 
Den voet een ijzren schoe, het lijf een keurs liet dragen, 
Een mom hechtte aan 't gelaat, die onder wee en wel 
Haar lachen, weenen deed naar vorstelijk bevel. 
Haar werd wat zwakheid was, als misdaad aangerekend. 
Wel had ze nooit haar voet een grenslijn afgeteekend, 
Toch heeft ze, hoe ontaard de bleeke nijd haar schetst, 
Uit neskheid wel gewond, maar nooit uit haat gekwetst. 
Een bloembed was haar 't hof met bont gemengde kleuren, 
Waarboven 't vlindrenpaar, verlokt door de ambergeuren, 
Bij 't zoetelijk gesuis der schoone luchtmuziek, 
Verrukt ten reie ging op goud gevlekte wiek. 

{==212==} {>>pagina-aanduiding<<}

Zij hijgde naar 't bezit dier opgehoopte schatten, 
Zij boog den vinger uit om 't dartlend paar te omvatten, 
Zeeg neêr in 't lustpriëel, en dartlend voortgestapt 
Heeft zij, soms met de doorne, een schoone roos vertrapt. 
O, zij bekent het u, zij doet geen vlek verdwijnen, 
Maar reiner is ze toch dan haar de haat doet schijnen. 
Zij buigt voor God het hoofd, met zonden zwaar bevracht, 
Maar zij heeft nooit de wet der zeedlijkheid verkracht. 
Geloof 't, Milord! geloof 't! Wat Anna ook onteere, 
Nooit, nooit die gruweldaad! zij smeekt het u, om de eere 
Der menschheid die ge ontzien, die gij beschermen moet: 
Niet dwaas met eigen vuist in 't ingewand gewroet! 
Milord! gij tijgt me iets aan wat eeuwig mij zal vlekken, 
't Zal de aarde huivren doen, de zon met floers zich dekken, 
En als de Genius der menschheid 't heeft geboekt, 
Dan roept het nageslacht na eeuwen: ‘Wees gevloekt.’ 
Milord! 't waar hard, 't waar wreed; maar nog rest mij een hoeder: 
'k Draag bij den naam van vrouw, den eerenaam van moeder. 
Een moeder, die het eerst de zelf-liefde overwint, 
Die niets is voor zich-zelve en alles voor haar kind, 
Een moeder gruwt van 't kwaad: want zoo zij 't had bedreven, 
Dan zou de weêrwraak Gods haar voor heur kind doen beven; 
Dan zou 't geweten haar bij 't wiegjen van heur wicht 
Doen huivren voor den lach van 't vlekloos aangezicht. 
Een moeder! de eerste vrouw had nooit haar plicht vergeten, 
Zoo ze in het Paradijs reeds moeder had geheeten. 
Milord! zijt ge overtuigd? 'k droeg reeds dien eernaam toen, 
En wat me is aangetijgd kan nooit een moeder doen. 


Niet waar, ge hebt genoten bij de lezing van dit gedeelte dat wij aan eene gelukkige inspiratie van Schimmel's muze verschuldigd zijn. 't Is echter niet te ontkennen, dat zijne verzen op sommige plaatsen ontsierd worden door vlekjes en kreuken, die hij, met geringe inspanning, gereedelijk had kunnen vermijden. 't Is niet de eerste maal, dat gij opmerkt hoe menig vers lijdt aan eene stroefheid en gewrongenheid, die u zou doen denken, dat het ‘nagelbijten’ bij de ‘vervaardiging’ niet vergeten was. De fout der herhaling van hetzelfde woord, waar die volstrekt niet dient, noch verdedigbaar is (vgl. bijv. vs. 28 en 32, vreemde vrouw) schijnt bij den dichter tot gewoonte geworden. En wat zegt ge van strofen als deze:

{==213==} {>>pagina-aanduiding<<}


Durft gij twijflen? 
Dat de adders van den nijd mij door de hairen sijfflen, 
Heur zwadder spuwen op mijn kleed. Thands voelt Bolein 
Zich sterk, zich sterker dan haar vijand, schuldloos, rein; 
Ze is martlaresse... Dit een moeder af te vergen! 
Eer duikt de hoogste kruin der hoogstgetopte bergen 
De diepste bedding in des diepsten oceaans, 
Eer tuimelt de ijskolos langs 't mosch des Italjaans, 
Eer geurt het goudgeel ooft aan Schotlands kille boorden, 
Of reikt het gloeiend Zuid de hand aan 't ijzig Noorden, 
Eer ze ooit van 't winterijs des eigenbaats omschorst, 
Heur kind, heur eigen kind zou trapplen op de borst. 


Waar het pathos der veroordeelde tot eene hoogte is opgeschroefd, die voor 't minst onnatuurlijk heeten mag. Die opéenstapeling van onmogelijkheden, welke den Hertog moest overtuigen van de onmogelijkheid der schuld van eene, die ‘den eerenaam van moeder’ draagt, bragt ons, met een onwillekeurigen glimlach, het oude: ‘Eer vaart de Keizer van Marokko als ziekentrooster op 's Lands vloot -’ te binnen en werkt nadeelig op het effekt, waar de dichter gemeend had, dat te verhoogen. - Schimmel's bijdrage in ‘Holland,’ draagt het opschrift ‘Beatrix,’ alweder een fragment van een berijmd verhaal, maar zoo schoon van vorm, zoo kernig en bevallig van gedachte, zoo levendig en fijn gevoeld, dat we verlangend gaan uitzien naar het vervolg; indien we maar niet moeten ondervinden, dat de dichter 't woord ‘fragment’ opvat in de beteekenis van iets dat nimmer zal worden voltooid! We zouden u proeven kunnen voorleggen van natuurschildering, van opvatting van toestanden, van teekening des gemoeds, die u onze overtuiging zouden doen deelen, maar de ruimte waarover wij beschikken, is te beperkt voor uitgebreider citaten, dan we reeds leverden, en de sleep, die voor ons hêen trekt is nog bij lange niet afgezien. - S.J. v.d. Bergh's ‘de kogel van Wezel,’ is een gedicht even vól van warmen, vaderlandschen zin, als krachtig en vloeijend van uitdrukking. Het vermeldt eene weinig bekende bijzonderheid uit de geschiedes der overrompeling van Wezel, in 1629, door Otto van

{==214==} {>>pagina-aanduiding<<}
Gend, Heer van Dieden, waarbij een kogel uit de bus der Spaanschen de keten kliefde, die de valbrug omhoog hield, zoodat deze neêrviel en den Staatschen den toegang openstelde tot de stad, die spoedig geheel in hunne magt geraakte. Ieder, die de historie van Frederik Hendrik kent, zal weten van hoe groot gewigt de inneming van Wezel geacht werd, van hoe grooten invloed op den stand der krijgszaken zij zich later bewezen heeft. Het is nuttig, dat herinneringen als deze van tijd tot tijd worden opgerakeld uit het stof onzer verjaarde gedenkschriften, opdat ze, als ‘de kogel van Wezel,’ aangedaan met de jeugd en den glans der Poëzij, bij vernieuwing of uitbreiding, de eigendom worden der natie, die bij ontstentenis van kracht en glorie in het heden, zich wel sterken moet en opwinden door de herdenking van een glansrijk voorheên. Gewis willen wij ons dus van ganscher harte met den dichter veréenigen, als hij zingt:

‘Zoo worde 't schittrendst heldenfeit 
Naar eisch bij 't volk vermaard; 
Zoo kroon' des nazaats dankbaarheid, 
Held Diedens kruin met eergeblaârt, 
Als loon voor 't kloekst beleid. 
Zoo roem' 't erkentlijk nageslacht 
Des Heeren wonderhand, 
Die redding aan het Vaderland 
Door Wezels kogel bracht. -’ 


Dat we hier weder de klagt herhalen moeten over de beperktheid onzer ruimte, nu we ten Kate's Liedeken ‘de Kustlichtstoker van Marken,’ vermelden! Ge herinnert u nog den roerend eenvoudigen, den waarlijk elegischen toon van zijn ‘Visschersvrouwtjen van Marken,’ in den vorigen jaargang van ‘Holland.’ Het Liedeken, waarmeê hij den 1850er bedacht, - een zucht misschien zoo als hij die opving uit de doffe klagt van den golfslag, smorend op de kust van dat onherbergzaam eiland! - is daarvan de waardige tegenhanger; gij zult het lezen, dunkt me, totdat ge 't den ‘Kustlichtstoker’ uit het hoofd kunt nafluisteren. Met de vermelding van Withuys' ‘Bart en Elsje,’ een stukje der natuur afgezien, los en schalk verteld, vól leven en

{==215==} {>>pagina-aanduiding<<}
beweging, - van de dichterlijke bijdrage des Redakteurs, ‘de Eik,’ waarin hij eene keurige gedachte in schoone vormen wedergaf; van den luimigen ‘brief’ aan den Amsterdammer, besluiten we onze aankondiging. Ge eischt voorzeker niet, dat we ons eindoordeel over het jaarboekje, 't geen we doorblaêrden, formuleeren, na al wat we in onze inleiding in het midden bragten, omtrent de volstrekte waarde der prachtalmanakken, onder welken titel ook verschijnend, maar zult, terwijl gij mij toestemt, dat het gehalte van 't grootste deel der poëzij en van het proza, aan vele bijdragen een regt geeft op uwe aandacht en belangstelling, tevens met mij den wensch uiten, dat het den uitgever gelukken moge, door veelzijdige ondersteuning, in 't volgend jaar een ‘Holland’ te doen verschijnen, dat getuigt van voortdurende ontwikkeling!
Hoe steekt bij den deftig bruinen prachtband van ‘Holland’ het smetloos maar smetlijk wit van ‘Aurora’ af. Gewis heeft de tegenwoordige uitgever, aan wiens smaak en ijver we reeds zoo menig keurige uitvoering te danken hebben, er aan gedacht hoe zijn jaarboekje rusten zou in tal van kleine blanke handen, en hoe 't wit en het goud liefelijk zouden uitkomen tegen 't doorschijnend rozenrood van fijne vingerspitsen; doch daarbij over het hoofd gezien, dat ‘Aurora’ den weg heeft weten te vinden, behalve tot de étagère en het boudoir, ook tot het boekenrek en de huishoûkamer; dat ze niet immer met ‘ongewasschen’ vingertjes wordt aangegrepen, maar vaak, bijv. in den ijver der nieuwsgierigheid, de ruwere aanraking van sommigen moet boeten met vlekken, die op haar maagdelijk gewaad dubbel zigtbaar, en daarom des te hinderlijker zijn. Doch opdat we om den vorm het wezen niet voorbij zien, willen we liever dadelijk den prachtbundel opslaan, om kennis te maken met den inhoud.
Aan het hoofd der prozastukken treffen we aan ‘Luchtspiegelingen. Eene historische schets door de schrijfster van - Te Laat.’ Daarin vindt ge de geschiedkundig-romantische levensbeschrijving van Karl Wilhelm Scheele, een onder de scheppers der jongere scheikunde, die, in 1742, te Straalsund geboren, als kind reeds te raden gaf, wat zich later bij hem zoo reusachtig ontwikkelen zou; die van

{==216==} {>>pagina-aanduiding<<}
der jeugd af, de ‘doornenkroon van 't genie’ gedragen heeft, en eerst kort vóor zijnen dood, zijne zon zag rijzen aan de kimmen, die voorlang reeds haar middaghoogte had moeten bereikt hebben. Ieder, die in de wetenschap geen vreemdeling is, weet hoe groote regten de autodidakt zich verworven heeft op onzen eerbied en bewondering. Hij herinnert zich Scheele's naam bij 't gebruik van talrijke chemische ligchamen; denkt aan diens ontleding der dampkringslucht; aan de onderzoekingen, waardoor hij de stellingen van Lavoisier en Cavendish nopens de zamenstelling van 't water en zijn ontstaan, door de verbranding van een mengsel uit water- en zuurstofgaz, tot waarheid maakt, en betreurt het daarom te meer, dat een man, die zooveel gedacht en gearbeid heeft als blijkt uit zijne schriften 1, zoo zwarten ondank oogsten moest van zijne tijd- en landgenooten. Er ligt over deze levensschets van den Zweedschen natuuronderzoeker een waas van zachten weemoed; een schakering van licht en van nevel, van rouw en van geluk, die bij ons aandoeningen opwekte, zoo als we ze soms dankten aan de scheppingen van Hans Gude's penseel; daarbij wordt het effekt dezer bijdrage nog verhoogd door de getrouwheid der teekening van toestanden en der natuur, waaruit de geest van 't Noorden u schijnt tegen te ademen. De titel van dit verhaal is ver genoeg gezocht; er behoort goede wil toe, om dien op het levensberigt dat we voor ons hebben, van toepassing te maken; we zouden dien gaarne gegeven hebben voor eenvoudiger' en passender', al ware 't, dat we daaraan eenige fraaije volzinnen van de inleiding hadden moeten opofferen. - De Heer van Koetsveld schonk ons in zijne bijdrage: ‘de schoone onbekende’, een tooneel uit de achterbuurt. Wij vinden hier menige proeve weêr van de fijnheid der waarneming, van de geestigheid der
opvatting, van de juistheid der teekening, die we reeds bij de vermelding van ‘Twee Dorpen; - twee Zondagen’ (in ons Januarij-nummer) prezen; die eigenschappen openbaren zich 't gereedelijkst, dáar, waar de schrijver zich houdt binnen

{==217==} {>>pagina-aanduiding<<}
de grenzen van het tooneel, dat hij zich hier wou kiezen, maar schijnen zwakker en flaauwer, naarmate de stegen ruimer, helderder en luchtiger worden, die den overgang maken van de ‘achterbuurt’ tot het fashionable gedeelte der stad. In de nabuurschap en het deftige woonhuis van den ‘notaris Kromstra’ is haar aanzijn 't meest verbloemd; de intrigue is arm en de ontknooping tamelijk onbevredigend. Of ge bij den aanvang van de lezing de zedelijke strekking hebt vooruitgezien, die van Koetsveld aan zijne bijdrage geven wilde, toen hij aan 't einde dit ‘vrome woord van ons oud trouw-formulier: “Gy vrouwe, gy en sult dese ordinantie Gods niet wederstaen”’, nederschreef? - of ge dit einde zoudt kunnen overéenbrengen met het begrip van éenheid, die ge in ieder kunstgewrocht wenscht? - moeten we gewis in twijfel trekken. Bij deze bijdrage behoort.... neen, is gevoegd eene gravure van Lange, naar J. Bosboom, eene teekening vol waarheid en uitdrukking. Gij zult echter dra bemerken, dat de schilder en de schrijver te onafhankelijk van elkaêr hebben gearbeid, om tusschen de plaat en het opstel een innig verband te doen heerschen. We zijn daarom overtuigd, dat dit buiten hun plan lag, want hoe gemakkelijk zou 't anders geweest zijn, de figuren van den achtergrond, met hun zeventiende-eeuwsche kleederdragt, te doen verdwijnen van eene afbeelding, wier onderwerp ‘palpitant d'actualité’ mag heeten. - De Heer J. Kneppelhout schreef onder den titel: ‘de baron von Hagen van Tolhoeve heeft geen pliezier’, een verhaaltje, waartoe hij de stoffe putte uit de Acta van een akademiesch dispuut, 'tgeen 's zomers zich in Zwitzerland op reis bevindt. 't Is niemand euvel te duiden, dat de naam van den schrijver nooit wordt genoemd of gelezen, zonder dat men dien van zelf verbindt met het pseudonijm, dat voor dien naam den lauwer heeft gewonnen. Bij mij, voor 't minst,
brengt Kneppelhout's naam altijd de herinnering mede van zijn akademischen ‘alias’; hij wekt bij mij 't herdenken op aan jonger jaren, toen we met velen in de studentenwereld ongeduldig verlangend uitzagen naar de verschijning van iedere nieuwe type, die niet gelezen werd, maar verslonden; die men van buiten kende zonder ze te leeren; die van alle

{==218==} {>>pagina-aanduiding<<}
kanten met geestdrift ontvangen en luide werd toegejuicht. Is het wonder, dat we ons zoo menigmalen als we eene bijdrage ontmoetten, gegrepen gelijk deze, uit de wereld waarin hij vroeger zoo fijne en diepe blikken wist te slaan, met eene vergeeflijke vooringenomenheid zetten tot de lezing? Hier echter wachtte ons eene teleurstelling. Wij kwamen al spoedig tot het onaangename bewustzijn, dat we de rekening van ons kunstgenot buiten den waard gemaakt hadden. We hebben bij en na de lezing van Kneppelhout's bijdrage in ‘Aurora’ niets bespeurd van den behagelijken indruk, welken we daarvan hoopten, terwijl de vinding, de intrigue, de ontknooping ons zoo weinig bevredigden, dat we het daaraan toeschrijven, als we de schoonheden van menig détail, de pikante schildering van sommige toestanden geen regt lieten wedervaren, maar genoegzaam over 't hoofd hebben gezien. Mogten we, in het jaar 1851, eene bijdrage te vermelden hebben, die ons deze doet vergeten! - Mej. A.L.G. Toussaint, trad met hare ‘Herinnering aan eene beroemde vrouw’ in het krijt tegen eene ‘berijmde veroordeeling in het schoolboekje van Nieuwenhuis: Maar dweepzucht schoof, wat spijt! een wolk voor dat verstand’, - een vonnis, geveld over Anna Maria Schurmans 1, toen ze zich in het laatste tijdperk haars levens, tegen den raad van Voetius, met de Labadisten veréenigd had en met deze mystiken van Amsterdam naar Hervord, naar Altona en eindelijk naar Wiewerd toog, waar ‘de geleerdste vrouw, die ons vaderland immer gekend heeft’, ten jare 1678, in twee-en-zeventigjarigen ouderdom overleed. We vinden de overkundige schrijfster van ‘Ευκληρ̧ι
α, seu melioris partis electio’ (in het Nederduitsch vertaald en uitgegeven onder den titel van ‘Eukleria, ,of Uitkiezing van het beste deel’) gewikkeld in een belangrijk gesprek met den Amsterdamschen burgemeester Koenraad van Beuningen over de religie, de kerk, over Jean de la Badie, Dr. Petrus Yvon, Dr. du

{==219==} {>>pagina-aanduiding<<}
Lignon en andere apostelen van de stellingen der Labadisten, waarin Anna-Maria de verdediging beproeft van de leer en de gevoelens, die zij omhelsd en tot de hare gemaakt had. We behoeven wel niet te vermelden, dat de vorm van deze schets allerkeurigst, de dialoog met veel scherpzinnigheid en kunst zóo is ingerigt, dat der ijveraarster volle gelegenheid geschonken wordt, om hare verdediging in het breede te ontwikkelen, en dat dus het opstel in dezen het volste regt heeft op onzen lof; - maar verzwijgen tevens niet, dat de bewijsvoering der hooggeleerde niet krachtig genoeg gebleken is, om ons tot haar gevoelen over te halen. 't Kan hier de plaats niet worden tot breeder onderzoek van de gronden, waarop Anna-Maria van Schurmans overtuiging berustte; we mogen ons hier niet inlaten met de toepassing van de opgaven der geschiedenis, die, in de uitgebreide litteratuur over dit onderwerp, verre van éensluidend zijn; we laten ons dus niet in met belangrijke beschouwingen, als waartoe het aanleiding zou kunnen geven; we raden liever ieder, die de zaak van naderbij wil leeren kennen, zich eerst tot het blad der historie te wenden, en dan zich te zetten tot de genieting van het keurige proza dezer schets; we eindigen met eene aanhaling van Toussaint's eigene woorden, waarin ge het doel en de strekking der besprokene bijdrage meesterlijk zult geformuleerd vinden:
Toen van Beuningen haar uitgeleide had gedaan tot aan zijne huisdeur, sprak hij bij zich zelven: ‘Oef! Ik had den pensionaris die vrouw gegund! Wat ze te zamen vrome liederen zouden gedicht hebben! Nu vreeze ik er voor; overdreven vroomheid brengt haar tot kwezelarij en eigenlijk mij heeft ze nog niet overtuigd, dat die Jean de la Badie een beter onderwijs en trouwer voorbeeld geeft naar de Evangelische leer, dan onze Synodale leeraren, door haar de wereldsche genaamd.... En wij zeker ook niet, mijne lezers, door de argumenten die zij heeft aangevoerd, (als getuigenis harer degelijkheid moet ik het zeggen, krachtiger en meer voldingend heeft zij ze uiteen gezet in hare schriftelijke verdediging) maar wij zijn toch van iets overtuigd - en gij ook, zoo ik hopen wil - hiervan namelijk, dat zij in het volgen van dien weg, dien

{==220==} {>>pagina-aanduiding<<}
zij meende te moeten nemen, geloofd heeft, Christus, Dien zij voor Heer en eenig doel van haar leven had verkoren, beter, trouwer en meer onafgebroken te kunnen dienen en navolgen, dan in 't gewone leven, en in de kerk en maatschappij, zoo als zij die toenmaals vond - zonder een oogenblik toe te geven, dat hare wijze van ter zijde te gaan iets verdienstelijks heeft op zich zelve, of als voorbeeld navolging zou mogen vergen. Zulk terugtrekken kan veiliger zijn; maar wij houden het noch voor wijzer noch vromer, minst vooral van weldadige en stichtelijke werking tegenover anderen, dan zoo zij met alles wat zij was en wilde in de wereld ware gebleven. Toch is het zeker, dat zij het tegendeel heeft geloofd met vaste, niet schielijk gerijpte, maar kalm gewordene overtuiging, en dat zij daaraan eere, naam, fortuin en alle welgevallen der menschen, gewillig, volkomen en zonder omzien of naberouw geofferd heeft, integendeel met dankbare blijmoedigheid voortdurend tot aan het einde toe is blijven geven, terwijl zij vooruit met kalmte had berekend en gewogen wat het haar kosten zou - dan althans kan men eerbied vragen voor die overtuiging. Dan althans kan men voor hare nagedachtenis een betere hulde eischen, dan den dorren en voor eene vrouw toch altijd wat schor klinkenden naam van geleerde, bijnaam, die nog daarenboven door de smet der dweeperij van haren besten luister wordt beroofd. Voor een jonger en ander geslacht, nu in een tijd, waarin hare behoefte aan een levend Christendom beter wordt verstaan, waarin men het onderscheid tusschen naam-Christen en hen die het beeld van Christus uitdrukken in het leven, over 't algemeen meer helder begint te voelen, in onzen tijd wenschte ik ook te ondernemen de eereherstelling dezer vrouw, hare zuivering van de aantijging, dat zij in dwaasheid gedaan heeft, wat haar hoogst heilig en krachtigst gevoel haar ingaf; tenzij men toestemme dat die dwaasheid, de dwaasheid Gods zij geweest, die de wijsheid der
wereld beschaamt. Mijne eerste poging daartoe is niet wat ik gewenscht had te kunnen geven, zij moge toch genomen worden, zooals ik wenschte haar te zien ontvangen: als eene proeve. Is zij geheel mislukt, een ander her-
{==221==} {>>pagina-aanduiding<<}
vatte - ik heb voor het minst het vergeten beeld in 't geheugen gebragt.’
Voor de wélgelukte titelplaat naar N. Pieneman, gegraveerd door J.P. Lange, schreef een der Redakteuren, de Heer S.J. v.d. Bergh, een gedicht: ‘Bij de portretten Hunner K.K.H.H. de Prinsen van Oranje Willem en Maurits,’ vòl warmen vaderlandschen zin, zonder hoofsche vleijerij, krachtig, ernstig en waardig als 't den dichter past. 't Vinde weêrklank in menig hart en doe er vele verstijfde sympathieën herleven, die in een' tijd als de onze van te grooter waardij moeten geacht worden, naarmate ze afnemen in tal en in kracht. Van denzelfden dichter vinden wij in dezen bundel een dichtstuk: ‘de visscher van Zandvoort’, bij eene plaat door Sluijter gegraveerd naar S. v.d. Berg; een vers dat uitmunt door waarheid van opvatting en juiste schildering van den toestand des armen, een' ouden zeerob, die zijn bloed had vergoten:

‘Voor de eer der vlag bij Palembang 
En die nu - tot zijn loon - verstooten 
Daarhenen strompelt jaren lang;’ 


die gedwongen is op den schralen akker, met afmattenden arbeid, zich de schamele bete te verschaffen, die hem 't kwijnend leven rekken moet; die tot zijn poedel, een' trouwen vriend en metgezel, eene alléenspraak rigt, treffend door 't weemoedig gevoel van verlatenheid en van hope, van bitter lijden en geloovige berusting. - Het ‘Bijschrift’ van de Bull voor eene teekening van H. van Hove, door Kaiser in plaat gebragt, die ons den bouwmeester van 't Amsterdamsch paleis voorstelt, zoo als hij, met den passer in de hand, voor 't blad waarop hij de grootsche vormen en afmetingen van ‘'s werelds achtste wonder’ heeft geteekend, den blik opheft tot een', die in diep gepeins nevens hem staande, de verklaring des meesters schijnt na te gaan of het antwoord zoekt op de voorgestelde vragen - is fiksch van gedachte en van vorm; 't is echt Amsterdamsch en gevloten uit het gemoed van een', bij wien de heiligschennis, door koning Lodewijk aan 't grootsche Raadhuis begaan, nog 't gevoel van spijt en verontwaardiging op-
{==222==} {>>pagina-aanduiding<<}
wekt, maar, schoon we de strekking en den geest van dit ‘bijschrift’ prijzen, we hadden liever gezien, dat de dichter bezield geworden ware door het denkbeeld van den bloei, de ontwikkeling, de kracht van het toenmalig Amsterdam, dat zulk een Raadhuis behoefde en zulk een Raadhuis wist te stichten. Hoe zou zijn gedicht daardoor in belangrijkheid, in waarde hebben gewonnen; hoe zou hij daarin aanleiding hebben gekregen tot opmerkingen, die, al vielen ze wat scherp en beschamend, toch waar en bovenal praktiesch hadden kunnen wezen! ‘De legende van den Drachenfels’ van denzelfden dichter, is een oude kennis, die zich, in lateren tijd, tot haar voordeel veranderd heeft, sedert het gedicht in uitgebreidheid verloor, maar daardoor in degelijkheid toenam. Het onderwerp is verre van nieuw en op onderscheiden wijzen, met min of meer geluk, bezongen, maar in geenen vorm is het ons treffender en
vromer voorgekomen, dan in dien van 't eenvoudig verhaal uit den mond van den ongeletterden cicerone, die ons, op de plaats zelve, met innige devotie en met echte naïeveteit, de schoone sage meêdeelde als iets waaraan 't dwaasheid wezen zou te twijfelen. De poëzij dezer kunstelooze vertelling staat mij nog te levendig voor den geest, dan dat ik die niet stellen zou boven het half romantische gewaad, waarin de Bull deze overlevering heeft gehuld, niet zonder te kort te doen aan de eenvoudige verhevenheid der overlevering. - Schimmel bezong onder den titel: ‘Pieter Dirkszoon Hasselaar’ den Hollandschen moed eens jongelings (wiens naam de Geschiedenis ons bewaard heeft als van een' medeoprigter der ‘Kompagnie van Verre’, in 1595) bij de belegering van Haarlem in het laatst der zestiende eeuw. Wij zijn ingenomen met dit gedicht, dat zich, door levendigheid van voorstelling, door klem van taal en menig gelukkigen greep uit het wreede verhaal van dit vreesselijk beleg, eene eereplaats heeft verzekerd onder de vaderlandsch-historische poëzij. Het begin lijdt aan de fout, die we boven gispten; 't is hard en stroef, vooral de eerste phrase, die ons buitendien gerekt genoeg voorkomt. Deze bijdrage wordt nog versierd door eene afbeelding naar L.A. Vincent, die Kaiser in plaat heeft gebragt. De dichter wist van de détails der tee-
{==223==} {>>pagina-aanduiding<<}
kening een gelukkig gebruik te maken; vooral juichen we de figuur van den Watergeus toe, die aan het poëtiesch tafereel zooveel leven en actie bijzet, als ge niet zoudt vermoeden bij de beschouwing der plaat, waar ge, op den voorgrond, zijn ‘zielloos overschot’ ziet uitgestrekt. - Dan slaan we de keurige gravure van Sluijter op, naar de schilderij van C. Kruseman, die Nicolaas Beets door zijn gedicht: ‘de boetvaardige by 't Kruis’ verheerlijkte. Hoe we genoten bij 't roerend adagio zijner poëzij! Ja, dat is wèl de toon der klagte
van haar

...‘de vrouw van vele schulden 
Die veel vergeven werd,’ - 


dat is de stem harer boete en bekeering, de taal van haar gelooven en hopen. Hoe deze bijdrage ons dubbel doet betreuren, dat we den naam des dichters slechts éens kunnen vermelden in dit verslag! - Dr. J.P. Heije meende zijne ‘zangen voor de algemeene vergadering der gewestelijke vereeniging Noord-Holland, van het Nederlandsch Onderwijzers Genootschap’ te moeten stellen onder 't schild van Goethe. Voorzeker geen krachtelooze beschermer! Maar of de aanhaling van de woorden des Meesters: ‘Ich hoffe man wird nach und nach das Gelegenheitsgedicht ehren lernen, an dem die Unwissenden, die sich einbilden, es gäbe ein unabhängigs Gedicht, noch immer Niegeln und Nisseln,’ krachtig genoeg blijken zal, om bij ieder, dien 't ‘iurare in verbo magistri’ niet tot gewoonte is geworden, het pleit der gelegenheidsverzen (in den zin als Dr. Heije bedoelt blijkens de geleverde proeve) ten voordeele dier gedichten te doen beslissen: durven we vast niet bevestigend beantwoorden. Maar innig stemmen we meê in den wensch, dat er voor de ‘heidegronden’ die braak liggen in het rijke Indiën, spoedig een tal van ijverige ‘ploegers,’ van kundige ‘bouwlieden’ moge beschikt worden ter ontginning van het gebied des lichts en des geestes. Daartoe brenge deze stem der opwekking, met zoo vele en krachtige als er gehoord worden in onze dagen, ook het hare bij. - ‘Een zang des Tijds,’ door J.J.L. ten Kate is een hernieuwd bewijs van des dichters meesterschap over

{==224==} {>>pagina-aanduiding<<}
den vorm en de taal; ze is tevens eene proeve van een denken en gevoelen, dat door velen beschouwd zal worden als te éenzijdig ontwikkeld, om onpartijdig te mogen heeten. - De ‘Zeemansliedtjens’ van Mr. J. van Lennep sluiten zich aan bij de bloesems van dezelfde soort, die voorleden jaar in den krans van ‘Aurora’ gevlochten waren. Voorzeker zullen ze met even veel genoegen ontvangen worden, al is 't dat ze grooter opgang maakten onder de bewoners van den vasten wal, dan onder Janmaat; al hoorde men ze liever en meer in de salons dan voor den mast of in 't logies. - Mr. Is. da Costa's ‘Uit Portugal’ is de dichterlijke omwerking eener Sage, die ten huidigen dage in Portugal nog leven heeft. Het gedicht behandelt de toerusting tot en den noodlottigen afloop van den roekeloozen strijd, dien Don Sebastiaan tegen den vorst van Fez en Marokko, ten jare 1578, ondernam. In dien slag sneuvelde Portugal's koning, met de bloem van zijn' adel, maar kort daarop verbreidde zich 't gerucht:

‘En bleef van eeuw tot eeuw de maar, 
Bewaard van mond tot mond, 
Dat Don Sebastiaan den dood 
In Afrika niet vond! 
 
Dat Don Sebastiaan bestaat, 
En eerlang keeren zal, 
Hersteller of heroveraar 
Van 't oude Portugal.’ 


Dit Sebastianismus heeft zich, trots mutsaard en paleije der Inquisitie, staande gehouden tot op onzen tijd, en een goed gedeelte der Zeloten die dit geloof omhelzen, verwacht niet alléen over Portugal maar over geheel de wereld, de monarchie van den ridderlijken koning. Deze overlevering, vervat als ze is in zangerige strofen, is te belangrijker om de toegift van geschiedkundige aanteekeningen, die Mr. da Costa voegde bij den tekst. Toch zijn we het niet éens met het einde, waar de dichter den ‘dieper' zin der Sage’ plotseling van het staatkundig op 't religieus terrein overbrengt en de komst van den ‘menschgeworden Zoon’ gesymboliseerd vindt in de verwachting van het ‘suffend Portugal,’

{==225==} {>>pagina-aanduiding<<}
dat zijnen doodgewaanden vorst, met vrolijke hope, verbeidt. - Ten slotte wijzen we nog op: het Spaansche spreekwoord ‘En casa del herrero cuchillo palo,’ door J. Brester, Az., in den trant van vader Cats, hollandsch uitgelegd; 't geestig versje van Zeggelen ‘Achttien Jaren’ (een blik in de Meisjes-wereld), 't geen u haast den dichter zou doen benijden, zoo als hij blijkt in dat gebied ‘en pays de connaissance’ te wezen; ‘Michal’ een oud-testamentiesch tafereel door D. Dorbeck, 't geen ons, bij al de bewijzen van vooruitgang en ontwikkeling, de vraag herinnerde van een keurigen kunstregter: ‘Behoef ik u nog te zeggen, dat Dorbeck niet rusten zal, éér hij alle bijbelsche personen heeft uitgebeiteld in hout, zoo als Beets het voor het minst in marmer deed?’ - op de bijdrage van Withuijs ‘bij het woeden der Cholera,’ die we ook vermelden zouden al had ze geringer gehalte, omdat zij, onder dezen titel, de éenige is - en zoo eene verwachting te schande maakte, die ons beangstigde met het vooruitzigt, dat vele dichters voor onze Jaarboekjes het element hunner inspiratie zouden grijpen uit de komst of 't verblijf dier gevreesde! We nemen hier afscheid van ‘Aurora,’ in de zoete hoop, dat hare verschijning ten volgenden jare onder steeds gunstiger voorteekenen moge plaats grijpen, opdat Redaktie en uitgever beloond worden voor de moeite en zorgen aan de uitrusting der bevallige besteed!
Hebt ge nog geduld genoeg overgehouden, vriendelijke Lezer, om met mij een' enkelen blik te werpen op de vruchten van Proza en Poëzij, die de ‘Almanak voor het Schoone en Goede’ ons aanbiedt? Wilt ge mij helpen in het oppervlakkig onderzoek of 't nette boeksken beantwoordt aan het doel en de strekking zoo als die geformuleerd is in 't Sokratische: καλοκὰγαϑόν? Vooraf geven we u de verzekering, dat we ons op beknoptheid gaan toeleggen, opdat we van uw toegeeflijkheid niet te veel vergen; en dit berigt voor 't minst de verdienste hebbe van kort te wezen.

‘And if you find it wondrous short 
It can not hold you long’ - 


zeî Goldsmith, in wiens Logika sinds dien tijd zoo weinig

{==226==} {>>pagina-aanduiding<<}
verandering gekomen is, dat we niet aarzelen eene stelling als deze, zij ze wat oud, tot de onze te maken.
De Redaktrice, Mej. A.L.G. Toussaint, beschonk haren Almanak met een keurig verhaal: ‘een nacht in een' Armstoel.’ Hoe bevallig van gedachte, hoe geestig van vinding, hoe gelukkig van vorm! Het is voorzeker niet te verwonderen, dat deze bijdrage, die, terwijl ze bovendien nog uitmunt door hare lokale kleur, bewijst hoe zeer de Schrijfster, t'huis in het tijdperk dat zij koos, bekend met alle schakeringen en bijzonderheden, die dienen kunnen ter veraanschouwelijking der toestanden in haar verdichtsel, van vele kanten wordt toegejuichd en bij menigeen den wensch heeft opgewekt, dat de uitgever zijne klagt omtrent de groote ruimte, die het proza van den Almanak dit jaar beslaat, in 1851 zal kunnen herhalen, indien ten minste onze gevierde Schrijfster die plaats bespreken wil voor de vruchten van hare eigen pen. We zullen u van deze novelle niets meer mededeelen; we zouden door onze dorre inhoudsopgave uw kunstgenot bederven en ge zoudt regt hebben 't ons euvel te duiden, dat we u het aangename der verrassing roofden, die wij u voorspellen bij de lezing van dit bevallig verhaal. - De overige bijdragen van dezen bundel moeten voor de bovengeprezene den wimpel strijken. Onder die allen verdient de novelle door de Schrijfster van ‘Te laat,’ getiteld ‘Strijd en Vrede,’ het eerste en het langst onze oplettendheid. Intusschen verklaren wij, dat het verband 't geen de Schrijfster tusschen het opschrift en den inhoud van haar opstel wil gezocht hebben, ons, voor 't minst, schemerig is gebleven. De lezing harer novelle laat den indruk na van iets onvoltooids, iets weinig bevredigends, dat ongunstigen invloed uitoefenen moet, op het effekt van het geheel, 't welk maar half kan gered worden door de volkomenheden van den vorm; door keur van taal en de zoetvloeijendheid van den stijl. - Van den Hr. C.G. Withuijs ontving het Jaarboekje twee bijdragen, waarvan de eerste door hare historische waarheid, door haren eenvoud en haar
praktiesch nut zich voornamelijk aanbeveelt. De novelle ‘een groet uit Duitschland’ strekke dan voor velen tot een hernieuwd bewijs, dat hun die arbeiden willen en gelooven alle dingen

{==227==} {>>pagina-aanduiding<<}
medewerken ten goede! Des dichters tweede prozastukje ‘de Keizer en de boer’ is beneden het talent van Withuijs. Hij vertelde, bij de weinig gelukte gravure van Tétar van Elven, eene anekdote uit het leven van Napoleon Buonaparte, welke zich evenmin door nieuwheid van vinding, als door levendigheid van stijl kan aanbevelen; in dit opzigt heerscht er tusschen het verhaal en den plaatdruk de zoetste harmonie. - De vierde en laatste bijdrage in proza van A. Beeloo: ‘het dorpskerkje te Sijbecarspel,’ levert de herinnering van eenen Zondag gedeeltelijk in het kerkgebouw doorgebragt, gedeeltelijk gesleten binnen de dorpspastorij te midden van eenen kring, die ons wordt geschetst met zóo behagelijke omtrekken; waar het onderhoud, uit de meêgedeelde proeve, zoo nuttig en aangenaam, zoo los en kernig blijkt, dat bij ieder, die Beeloo's schetsje leest, de wensch levendig zal worden: ‘dat ik mij als hoorder en aanschouwer, hadde moge vinden in die keurige zamenkomst.’ Een lieve en heldere gravure van Lange, naar J. Bosboom, Sijbecarspel's kerkje van binnen voorstellende, versiert deze bijdrage. - De overige plaatjes hebben geringer kunstwaarde als ge misschien het wintergezigt uitzondert van Spohler, dat door Lange in plaat gebragt, en met een keurig bijschrift: ‘Schaatsenrijden’ van 't B. - kennen we hem niet uit ‘de Spektator’? - is voorzien. - Van de bijdragen in poëzij vermelden wij S.J. v.d. Bergh's: ‘Margaretha van Kalslagen,’ een herinnering uit de vervolgingen der Onroomschen te Antwerpen ten jare 1575, - een vers Hollandsch van geest en van strekking, waaromtrent we ons houden aan wat wij boven schreven ten opzigte van ‘de kogel van Wezel.’ - Dorbeck's ‘Bedevaart’ die grootendeels is mislukt; getuigen het strofen als deze:

‘Wees gegroet, gy kleene heuvel, by wiens aanblik telkemaal 
't Oog verduistert in de tranen (droeve weemoeds sterkste taal), 
Die vaak langs de dorre halmen vloeiden tot een breeder plasch, 
Dan de spiegelende daauwdrup, die thands kleeft aan 't vochte gras. 
In uw donkere ingewanden keert tot stof de laatste schat, 
Dien mijn liefde, fel gereten, aan het stof te geven had. 
Want in gintsche tempelwanden bracht men vroeg reeds Haar ter rust, 
Die my stervend afscheid kuste, my - nog 't sterven niet bewust! 

{==228==} {>>pagina-aanduiding<<}

Die my onder 't hart gedragen, aan dat harte heeft gevoed, 
Maar de zoetheid nooit mocht smaken van mijn dankbren liefdegloed. 
Wie ik liefheb als een Engel, in geen vorm van stof gedacht, 
Slechts voor 't oog der ziele zwevend als een scheemring vriendlijk zacht. 
 
Maar hier aan uw zoom genaderd, sombre heuvel - o, dan hijgt 
My de borst, dan jaagt my 't harte - en aan uw donkren schoot ontstijgt 
Straks, als stond hy voor mijne oogen, stoffelijk van vorm en leest, 
De eerbiedwaardige gestalte, die mijn Leidsman is geweest 
Achttien jaren. Ik aanschouw het weer dat voorhoofd, welvend hoog, - 
Weer dien blik vol ernst en kalmte van dat vaak bezielend oog, - 
Weer dien liefderijken glimlach om den welbespraakten mond, 
Die van Godsdienst, deugd en wijsheid de eerste steunslen heeft gegrond; 
Die, wel rijk bevracht met paarlen, in 't ontfanklijk kinderhart 
Van de schatten overstortte, die de ervaring hem gewerd.’ 


Het ‘Gouden Bruiloftslied’ van den Hr. van der Pot, behaagt door eenvoudige hartelijkheid, 't bewijs van waar gevoel; dan treffen we in dezen Almanak nog de namen aan van Tollens, van Mr. van Lennep, van Dr. Hecker, enz. enz. Het laatste en bevallige versje ‘Zachtheid’ getiteld, is van den Hr. de Génestet. 't Is voor de eerste maal, dat we den naam van dien dichter nederschrijven in deze aankondiging, - 't zal de laatste wezen, welken wij vermelden: wij staan er dies een' oogenblik bij stil. Toen de Génestet met de eerstelingen zijner poëzij optrad voor het groote publiek, had hij zich reeds eenigen tijd bewogen in den enger' kring zijner vrienden (die hem hoogschatt'en en bewierookten) - eene maatschappij in miniatuur, waaruit hij, aanvankelijk gevormd, in de groote overstapte. Ieder die den dichterlijken jongeling van nabij mogt gadeslaan, moest zich verwonderen en verheugen over de snelheid en de kracht waarmeê hij voortging, en voorzeker zag menigeen, dien de bloei der vaderlandsche letterkunde ter harte ging, met welgevallen uit naar den tijd, wanneer de bloesem die zich zoo bevallig als krachtig ontplooide, zich zetten zou tot vrucht - tot rijpe, geurige vrucht - in den lusthof onzer dichtkunst. Gewis heeft velen het harte hoog geslagen bij de gedachte, dat hem, dien zoovele gaven sierden, eens eene eereplaats zou behooren, onder de uitverkoornen, welke met de god-
{==229==} {>>pagina-aanduiding<<}
spraak der Poëzij, leering en verheffing kunnen brengen onder het volk! Toch moeten we bekennen, dat eene zoo streelende hope tot heden toe der vervulling weinig nader gekomen is. Wanneer ge de onderscheidene bijdragen opslaat, waarmeê de Génestet onze jaarboekjes voor 't jaar 1850 heeft bedacht, zult ge aanstonds bemerken, dat daarin, zoowel wat den vorm als den inhoud betreft, weinig éenheid heerscht. Ge zult gewaar worden dat het blad ‘uit mijn Dagboek,’ geschreven onder den invloed
van het schoon der Natuur; dat de ‘Spreekwoordjes’ en ‘'t Latijnsche School,’ 't eerste een speling van zijn ‘sprudelnd’ vernuft, het tweede eene tamelijk zwartgallige levensbeschouwing, waaraan men niet zeggen zou, dat de dichter nog naar hartelust kan ronddolen ‘in 't Eden zijner jeugd;’ dat het kernige ‘aan een' Heereboer,’ - een lied, dat misschien aan te speciëele inspiratie zijn aanzijn dank wijt (waardoor 't, mijns erachtens, lijdt aan zekere bekrompenheid en eenzijdigheid) om algemeenen bijval te vinden, - ge zult gewaar worden, zeg ik, dat het eene vergeefsche poging wezen zou den draad op te sporen, waardoor, zij het ook los en luchtig, die verschillende uitingen eener zelfde individualiteit met elkander verbonden zijn. Het zou te veel geëischt wezen, als we den jongen man vergden, dat hij zich nu reeds eene bepaalde rigting kiezen, dat hij die streng formuleren en al zijn denken en gevoelen aan die gekozen rigting onvoorwaardelijk ondergeschikt moest maken, maar niettemin zouden wij het wenschelijk achten, dat zich, in de onderscheiden manifestatiën, voor 't minst een streven openbaarde naar éenheid als wij op het oog hebben, die thans geheel dreigt onder te gaan in de verscheidenheid van het speciëele zijner poëzij. Ik ben overtuigd, dat als de Génestet zich wou neêrzetten om aandachtig en ernstig terug te zien op den afgelegden weg, hij zich zelven onmogelijk rekenschap zal kunnen geven van zooveel ongelijkslachtigs als het aanzijn verschuldigd is aan de produktiviteit van zijn talent; ik weet, dat hij zijne zangen en gedichten alléen wil beschouwd hebben als uitingen van een oogenblikkelijk gevoelen of wenschen; dat hij zich niet éens verantwoordelijk stellen wil voor de tegenspraak met zich

{==230==} {>>pagina-aanduiding<<}
zelven, die hem uit zijne gedichten zou aan te toonen wezen - maar ben tevens overtuigd, dat de dichter langs den weg, dien we hem zoo gaarne poogden te doen liefkrijgen, er toe geraken zou, om meer en meer te beantwoorden aan de pligten, die hem worden opgelegd door zijnen voortreffelijken aanleg; door zijne gaven van geest en gemoed; door de middelen te zijner beschikking, voor ontwikkeling en vooruitgang! Daartoe brenge dit zwakke maar wèl gemeende woord het zijne bij. En zoudt ge nu nog verlangen, dat ik u de verzen van de Génestet - het eene na het andere - ontleedde of onderwierp aan eene bijzondere kritiek? Dan zou ik mij gewis de blaam op den hals halen, dat ik te dezen opzigte weinig getrouw was gebleven aan het plan en de strekking van dit verslag. Stel u tevreden met de verzekering, dat gij de enkele stukken, (misschien moet gij de bijdrage in ‘Vergeet-mij-niet’ uitzonderen) met genoegen lezen zult en hoog ingenomen wezen met den bevalligen vorm van het een; het fijn gevoel, de losheid en geestigheid van het andere. Wij hopen van latere voortbrengselen zijner ‘schwankende’ Muze u, in 't vervolg, meer en positiefs te mogen mededeelen 1.

Hier eindigen we ons overzigt, met dank aan hen, die vriendelijk genoeg waren ons tot hiertoe te volgen, met de bede om genadig regt aan zoovelen als in deze bladen vergeefs hebben gezocht, wat zij wenschten - niet omdat we overtuigd zijn, dat we al het nieuwe en belangrijke hebben opgemerkt en aangestipt waartoe eene beschouwing als deze ons kon

{==231==} {>>pagina-aanduiding<<}
aanleiding geven; - niet omdat we meenen, dat er in onzen kaleidoskoop, als we dien maar bleven keeren en wenden, gebrek zou wezen aan vormen en beelden, welke de aangegegevene en geschetste misschien verre in schoonheid zouden overtreffen, - maar omdat ik vreeze bij u het drukkende gevoel te doen ontstaan van eentoonigheid in afwisseling; omdat ik innig overtuigd ben, hoe: ‘of all things wearisome, a succession of changes is the most. There can be a monotony in variety itself. As the eye aches in gazing long at the new shapes of the kaleidoscope, the mind aches at the fatigue of a constant alternation of objects; and we dilightedly return to rest, which is to life what green is to the earth!’

18 Januarij, 1850.
dr. henry riehm.






{==232==} {>>pagina-aanduiding<<}

Er zijn Armen te Parijs en elders.

Er zijn armen te Parijs.... en elders. Naar het Fransch van Mevrouw de Gravin Agénor de Gasparin. Uitgegeven ten voordeele van noodlijdenden, ten gevolge van de cholera te Groningen. (Te Groningen, bij J.B. Wolters. 1850.)

De schrijfster van het werkje, dat wij met een vriendelijk woord van aanbeveling bij het Nederlandsch publiek wenschen in te leiden, is bij velen reeds bekend door haar vroeger geschrift over het huwelijk uit het christelijk oogpunt beschouwd. Dat geschrift is verschillend beoordeeld geworden, ook waar de beoordeeling evenzeer van christelijke beginselen uitging, - wij willen slechts die van den Hoogleeraar Vinet, te Genève noemen, - en welligt ware het aan de algemeene waarheid en veelzijdigheid van de beschouwingen der schrijfster bevorderlijk geweest, zoo haar het voorregt ware te beurt gevallen kinderen te hebben, zoo haar eigen lot meer afwisselend, en, ook als gade en moeder, met moeijelijke beproevingen van verschillenden aard meer doorweven, hare eigene ervaring zoowel rijker als smartelijker ware geweest. Dáárin kwamen intusschen alle beoordeelingen overeen, dat haar werk zeer veel goeds en schoons, zeer veel waars en behartigenswaardigs bevat. Voor hen, die het kennen en op prijs stellen, zal derhalve de naam der edele vrouw ligt eene genoegzame aansporing zijn, om zich ook dit boekske aan te schaffen, waarvan de titel op zich zelf reeds geschikt is algemeene belangstelling op te wekken. Het is een maar al te onuitputtelijk onderwerp, dat hier behandeld wordt. Het grijpt diep in geheel het maatschappelijk leven in. Het is met de ziekten en zonden van den tijd, met de behoefte aan herstel en vernieuwing, die zich overal openbaart, eng verwant en verbonden. En hoewel de schrijf-
{==233==} {>>pagina-aanduiding<<}
ster die naauwe betrekking van haar onderwerp met alle staatswetenschappen, met volkshuishoudkunde vooral, opzettelijk onaangeroerd laat, en het enkel op het terrein der christelijke menschenliefde behandelt, toch bleef ook zóó de stof nog moeijelijk zaam te vatten; maar toch biedt ook zóó de schrijfster menigen belangrijken wenk aan den beoefenaar dier wetenschappen, die medewerken wil tot oplossing van het
moeijelijke vraagstuk der toenemende armoede, en daarover de eenheid wenscht te vinden van het redelijk en het zedelijk oordeel, van verstand en geweten. Moet het eerste streng zijn en kalm, moet het nimmer zwichten voor gevoelsinspraak, noch er zich door laten verblinden en misleiden: het laatste kan niet te fijn, niet te teeder en naauwgezet zijn, niet te krachtig zijnen eisch handhaven om evenzeer gehoord en gevolgd te worden als het andere. We gelooven niet, dat het de rigting des tijds is, om, in 't algemeen, te zeer het verstand te oefenen en te verrijken; veeleer mag nog het tegendeel worden beweerd: maar wel schijnt het ons toe, dat het geweten op verre na niet genoeg gewekt, gésterkt, geoefend, gescherpt wordt. En evenwel kan dát niet te ernstig geschieden, kan dáármede niet te vroeg begonnen worden, zullen 's menschen zielsvermogens tot harmonische ontwikkeling geraken, zal de wil, de eigenlijke persoonlijkheid, waaraan alles in hem - verstand, verbeelding, gevoel, zedelijk vermogen - onderworpen moet zijn, buiten zijn zelfgevoel kunnen treden, dat is, andere dan zelfzuchtige doeleinden kunnen beoogen en nastreven. Het geweten is het oorspronkelijke, het onmiddelbare in den mensch 1. Nimmer zal hij zonder vroegtijdige opwekking

{==234==} {>>pagina-aanduiding<<}
van die levenskiem in hem, zonder gedurige aanblazing dier goddelijke vonk zijne eigenlijke bestemming bereiken; maar nimmer ook de oplossing verkregen worden der beangstende problemen, die den maatschappelijken toestand der volken verwikkelen, en met nog gansch andere schokken en botsingen dreigen, dan die wij nu reeds hebben beleefd.
Mevrouw de Gasparin heeft, naar wij meenen, juist gezien, door zich niet te uitsluitend tot het gevoel harer lezers te wenden. Medelijdend is dikwerf ook de zedelijk zwakste mensch; - maar zijn medelijden is ongestadig, veranderlijk, spoedig verflaauwd, somwijlen zeer schadelijk in de uitwerkselen. En het verstand - meestal verwonderlijk scherpziende, maar niet zelden verwonderlijk kortzigtig tevens, waar het berekeningen van belang, bijzonder van eigenbelang geldt: - het verstand alleen toe te spreken zou niet genoegzaam zijn geweest om hare lezers te brengen tot de ernstige wilsbepaling en inspanning, tot de krachtige, volhardende wijze van handelen, die zij van hen verlangt. Teregt derhalve wendt zij zich telkens op nieuw tot hun geweten, tot hun christelijk bewustzijn, dat in den Zone Gods het ideaal der menschheid, den maatstaf der hoogste volkomenheid bezit. Voor de vierschaar van dien Regter in hun binnenste brengt zij al de gebrekkige, maar telkens nog als goede en gave munt in omloop gebragte redeneringen en uitvlugten, waarmeê ligtzinnigheid, ijdelheid, zucht tot vermaak, traagheid vooral zich pogen te verontschuldigen, wanneer het op vervulling van pligten jegens den naaste, jegens den behoeftige aankomt. Welke die pligten zijn, wijst zij tevens aan. Niet maar het geven van aalmoezen, niet het den arme toewerpen van een deel van hunnen overvloed is het wat zij van hare lezers vraagt: maar belangstelling en werkzaamheid; maar het bezoeken, troosten, bemoedigen, raden, teregthelpen van ongelukkigen; maar het gedurig en gaarne tot hen afdalen, ten einde hen zooveel doenlijk op te heffen uit de physieke, morele en materiele ellende, die hen neêrdrukt; maar het blijvend bevorderen hunner belangen, het ijverig zoeken naar middelen om goed te doen en om kwaad te voorkomen, het opvoeden der armen tot vlijt, tot orde, tot spaarzaamheid, tot zedelijkheid. Dat te doen met ernst, met getrouw-
{==235==} {>>pagina-aanduiding<<}
heid, met den onbezweken moed der liefde;
daarmeê voort te varen ook bij teleurstelling, miskenning, ondank; dat is het wat zij aanwijst als door pligtbesef en christelijke gezindheid aan de meer beschaafde en bevoorregte standen voorgeschreven.
Wel hebben we hier en daar eene aanmerking. Onder de geheel ijdele voorwendsels, of maar ten halve gegronde redenen, waarachter onlust en traagheid zich verschuilen, om eene aanhoudende, meer persoonlijk werkzame bemoeijing met der armen lot te ontwijken, rangschikt de schrijfster ook die der moeder, die beweert, dat hare kinderen de eerste en eene bijna uitsluitende aanspraak hebben op haren tijd en hare zorg. Wij vergeven het der kinderlooze, die, wij weten het van nabij, voor zoo vele ongelukkige behoeftige kinderen hartelijke moederzorge draagt; van wier weldadigheid, ook buiten haar Vaderland, wij getuige waren; wij vergeven het haar, dat zij dit bezwaar te ligt heeft geteld. Maar hare poging om het op te lossen, is niet veel anders dan eene sophistische spraakwending, meer vernuftig dan proefhoudend. Immers indien het waar is, dat de met kinderen gezegende vrouw ‘Christin moet zijn alvorens moeder te wezen,’ zoo kan toch de echtheid van haar' christelijken zin niet beter blijken, dan dááruit, dat zij in de eerste plaats eene christelijke moeder tracht te zijn, - en dit vereischt en omvat veel. Zij, die een talrijk kroost, die nog jonge kinderen heeft op te voeden, zal ter naauwernood aan hare verpligtingen kunnen voldoen, zelfs wanneer zij er al haren tijd aan toewijdt, wanneer zij zich er geheel voor afslooft. Wij beroepen ons op de ondervinding van elke ware moeder. In verschillenden stand, bij verschillend vermogen, op verschillenden trap van kennis en beschaving: altijd zal dit waar zijn, voor de eene meer dus, voor de andere weêr anders. Neen, gelegenheid tot weldoen zal ook zij wel gedurig weten op te sporen, en tevens hare kleinen daarin reeds vroeg hunne grootste vreugde doen vinden; doch wij zouden haar geene nieuwe verpligtingen of aaneengeschakelde werkzaamheden durven opleggen, die zij dan eveneens maar ten halve zou kunnen vervullen, en die toch ook frissche krachten, allerlei bekwaamheid, veel tijd, veel
nadenken, en niet enkel een warm deelnemend hart vereischen.

{==236==} {>>pagina-aanduiding<<}
Later misschien zal zij die schade genoegzaam weten in te halen, zoo ze haren pligt kent, en waarlijk rijk is aan liefde; en zij zal dan, door haar voorbeeld, ook nog in dit opzigt, voor hare eigene, nu opgewassen kinderen even nuttig zijn als voor de armen zelve. Welligt wijst men ons op Elisabeth Fry, die hare negen kinderen grootendeels zelve heeft opgevoed, en dit niettegenstaande hare vroegtijdige, onvermoeide werkzaamheid voor de gevangenen. Maar men bedenke, dat zij én bij die kinderopvoeding, én bij hare genoemde uitgebreide werkzaamheid, krachtig ondersteund werd door anderen, en neme daarbij in aanmerking, dat eene fortuin, eene geest- en eene ligchaamskracht als de haar te beurt gevallene, zelden in die mate vereenigd gevonden worden. Het spreekt echter van zelf, dat wij enkel zulke moeders op het oog hebben, die moeders zijn, dat is, die wezenlijk en uitsluitend voor de haren leven, die steeds om en bij hare kinderen zijn, zelve zoo veel doenlijk hen behandelen en opleiden, ze niet, van jongs af, aan bonnes en gouvernantes overlaten, om aldus een voornaam gedeelte van haren tijd te kunnen geven aan de groote wereld of aan hetgeen men gewoon is het dagelijksch gezellig verkeer te noemen, dat zoo vele kostelijke uren verslindt zonder eenig nut of wezenlijke voldoening op te leveren. Zulke uren waren ongetwijfeld beter besteed aan het bezoeken van hen, die geene tegenbeleefdheden u kunnen bewijzen, geene luisterrijke partijen voor u zullen aanrigten, maar door wier opbeuring uit den nood, door wier aanmoediging tot volharden in vlijt en braafheid, men eigen zielskracht steunt en oefent, wier dank en achting en liefde, al behoort daarop ook nimmer gerekend te worden, toch nu en dan eene aangename aansporing zal zijn om niet te vertragen in weldoen.

Wij hadden van mevrouw de Gasparin een meêwarig woord gewenscht voor haar, die geene opgeraapte voorwendselen aanvoeren om zich te onttrekken aan de verpligtingen der menschenliefde, die niets vuriger zouden wenschen dan er zich van te kwijten, maar die door ligchaamszwakte, door aanhoudende ziekelijkheid, bij elke schrede belemmerd worden; wier kwijnend leven, juist ook in dit opzigt, eene

{==237==} {>>pagina-aanduiding<<}
aaneenschakeling van ontberingen oplevert, en bij wie levenslust en moed te zeer zijn uitgedoofd, om ook maar de proef er van te nemen, of niet eene kleine krachtsinspanning van dezen aard juist doelmatig zou zijn, om er zich naar ligchaam en ziel weêr een weinig tegen op te werken. Een woord van deelneming hadden we gewenscht voor haar ook, de zwaarbeproefden, die vroeg reeds de dierbaarste banden zagen losgerukt, die zelve, in haren stand, met alle moeiten en zorgen des levens te kampen hadden, die alleen haren doornigen levensweg moesten gaan, en wier hart door die rampen, door deze verlatenheid, zoo versteend is geworden, dat het, ja, scheuren en breken kan, maar smelten niet; - voor haar, die zeker te ongelukkiger zich gevoelen, naarmate zij, harer hooge bestemming duidelijk genoeg bewust, zich niet ontveinzen kunnen, dat zulk een gemoedsbestaan evenzeer afkeuring verdient als mededoogen. Wij hadden gaarne de oorzaak aangewezen gezien, waardoor nog eene derde soort van zieken - om ze nu eens alle zoo te noemen, - zich weêrhouden laat van een bedrijvig nuttig leven voor anderen. Het is eene ziekte van hart en phantasie die wij bedoelen, en die soms de fijnste en edelste naturen het eerst aantast en ondermijnt. Het is dat weekelijk gemoedsbestaan, dat zweven op de wieken eener meer of minder rijke en levendige, maar stellig ziekelijke verbeelding, dat drijven op den stroom van een warm, maar onbestemd en door de rede niet bestuurd gevoel, dat teugelloos dweepen, dat jagen naar idealen, minder van hemelsche volkomenheid, dan van onvermengd en ongestoord aardsch geluk,

Het is dat zoet, verleidend droomen, 
Dat gif, aan 's levens schaal ontnomen, 
Dat zich nog laat - en schriklijk - wreekt. 


Maar al te zeer wordt de beste kracht van menig jeugdig gemoed daardoor gefnuikt, en zinkt vroeg reeds alle lust en ijver weg, om naar grooter, beter doel te streven: om, zelve met weinig tevreden, veel over te hebben voor anderen; om, weinig ontvangende, toch veel te blijven geven; om weinig te willen genieten, veel te willen werken en zijn.

{==238==} {>>pagina-aanduiding<<}
Wel mogt het gedicht, waaruit wij de bovenstaande regelen ontleenden, besluiten met den raad, dien wij aan elke jonge zuster zouden willen toeroepen:

Ver van 't gevoel den toom te vieren, 
Leer 't wijs bestieren, 
En regel moedig zelve uw lot; 
Doorgrond uw hemelsche bestemming, 
En zoek, bij hart- en borstbeklemming, 
Geen troost bij menschen, maar bij God! 


Eene kleine afwijking hebben we ons veroorloofd; maar de dichter, zoo hij haar opmerkte, zal ze ons ten goede houden. ‘Regel door verstand uw lot,’ had hij eigenlijk gezegd. Maar met het verstand alleen komt men er ook niet. Dat moet koel zijn en scherp, moet schiften en scheiden, moet, ja, verbinden ook, maar weet niet altijd te bevredigen, en waar het alléén werkzaam is, daar legt zich welhaast eene ijskorst om de ziel, die de beweging verlamt en het leven allengs doet wegsterven. En de zelfwerkzaamheid, die hij meest zal hebben bedoeld, kan wel niet ontspruiten dan uit ware energie van karakter, met zachtmoedigheid, met buigbaarheid, met onderwerping aan een' hooger' en beter' wil geenszins onbestaanbaar, veeleer daarop gegrond, maar even sterk als goed, en voor de vrouw vooral niet minder noodig dan voor den man, immers zoo het waar is, wat Ancillon heeft gezegd: ‘que les devoirs des femmes sont beaucoup plus difficiles que ceux des hommes, précisément parce qu'ils paraissent plus faciles; que ceux des hommes supposent plus d'effort dans un moment donné, ceux des femmes demandent plus de continuïté et de persévérance;’ - zoo het waar is, moeten we er wel bijvoegen, dat ook de vrouw als mensch, als persoon en niet als zaak beschouwd behoort te worden. Dat de laatste beschouwingswijze lang heeft geheerscht, en nog uit wetten en zeden niet geheel verdwenen is: - de weinige, bijna nietige zorg, schier allerwege, maar bijzonder in Nederland, door den staat aan vrouwelijke opvoeding besteed, en de onverschilligheid, waarmeê de natie dat blijft aanzien, is er een droevig bewijs van: - het doet met te sterker aandrang ons

{==239==} {>>pagina-aanduiding<<}
der vrouw toeroepen: ‘Help u zelve in de kracht Gods, waar gij het kunt, en moogt, en moet, en Hij zal u verder helpen.’ Zoolang toch eenvoud en onkunde, goedheid en zwakheid, schoon duizendmaal verward en als synoniem geacht, woorden van verschillende beteekenis zullen blijven, en zwakheid aan wezenlijke goedheid doorgaans in den weg staat, zal ook de vrouw, om volkomen hare rein-menschelijke en bijzonder-vrouwelijke bestemming te bereiken, alle hare intellectuele en morele vermogens moeten ontwikkelen, en vooral ook streven naar die kracht en elasticiteit van den wil, die haar in staat zal stellen, om ze bestendig op de juiste en meest edele wijze aan te wenden. Of zouden zelfs die eigenaardig vrouwelijke bezigheden, waaraan de getrouwe huismoeder, in welken stand ook geplaatst, nimmer zich onttrekken zal, niet overeen te brengen zijn met hooger vorming? Zouden ze er juist beter om verrigt worden waar deze ontbreekt? Integendeel. ‘Rien de plus sublime,’ om nog eens met Ancillon te spreken, ‘qu'une femme d'esprit et de caractère, qui par principe s'assujettit aux petits soins de l'économie; mais beaucoup de femmes ne les remplissent que par instinct et par habitude; elles n'ont pas besoin de descendre pour se trouver au niveau de ces occupations; elles ne voient, ne désirent ne soupçonnent rien au-delà.’ Dit behoerde anders te zijn. Men versta ons echter wel. Het is geen streven naar onafhankelijkheid, dat wij der vrouw ten pligt maken, geene dusgenaamde émancipatie in den gewoonlijk daaraan gehechten zin, die wij voor haar vragen. Zonder afhankelijkheid der menschen van elkander, zou geen huisgezin, geen staat kunnen bestaan. Zucht naar volstrekte onafhankelijkheid is uit zelfzucht ontsproten, gaat van heerschzucht verzeld. Wie het sterkst naar onafhankelijkheid van anderen jaagt, is niet zelden de ergste slaaf zijner eigen luimen en driften, zijner ijdelheid, zijner
politieke eerzucht; is dikwerf het minst vrij, het minst zelfstandig. En om onafhankelijkheid mogelijk, om haar wenschelijk te achten voor de vrouw, moet men al zeer verblind en opgewonden zijn; moet men nooit in waarheid hebben bemind; moet men het edelste in de menschelijke natuur miskennen. Neen, hoeveel misbruik van de magt des sterksten wij ook overal nog zien en be-
{==240==} {>>pagina-aanduiding<<}
treuren: niet te vergeefs heeft de Schepper den man tot den sterkere, tot den helper en beschermer der vrouw gesteld. Wij achten de waarde der vrouw te hoog, dan dat volgen en dienen haar vernederen zou, wanneer het geschiedt niet enkel uit ingeboren aandrift, veelmin uit slaafsche vreeze, maar uit zelfbewuste keus, uit zuivere vrije liefde, die te williger volgt, te ijveriger dient, naarmate zij hooger achten en inniger vereeren kan. Afhankelijk moge dan de vrouw in groote mate zijn, en, zoo lang liefde de grondtrek van haar wezen is, het immer willen blijven: ook in dien afhankelijken toestand laten vrijheid en noodzakelijkheid, hoe strijdig op zich zelf, zich in eene hoogere eenheid oplossen. Afhankelijkheid toch is geene slavernij, behoeft daarin niet te ontaarden; zij sluit niet de zelfstandigheid, de verantwoordelijkheid, de vrijheid van een met rede en geweten begaafd wezen buiten; niet de veerkracht van een gezuiverden, ernstig op het ware en goede gerigten wil. Maar om nu tot deze te geraken, en derhalve het eigenlijke, innerlijke lot en leven onder alle omstandigheden en uiterlijke lotwisselingen zelve te kunnen ‘regelen,’ daartoe wordt niet enkel verstand, maar tegelijk weder de inwerking van 't gevoel en van al diezelfde verschillende zielsvermogens vereischt, die de wil beheerschen en gebruiken moet.
Op zulk eene gedeeltelijke miskenning van de natuur des menschen, en ook der vrouw, als waarvan we zoo even gewaagden, schijnt ons eenigermate te berusten, wat een van Engelands eerste staatshuishoudkundigen, John Stuart Mill, over den socialen toestand der vrouwen zegt, in zijn Werk: ‘Principles of Political Economy; with some of their applications to Social Philosophy. London 1849;’ dat namelijk: ‘a better adjustment of population would be promoted by the social independence of women 1.’ Wij nemen zijne

{==241==} {>>pagina-aanduiding<<}
woorden hier over, omdat zij stof geven tot nadenken over een onderwerp, dat in verband staat met de toenemende verarming, en bij ons tot nog toe al te weinig de aandacht heeft getrokken; omdat ze veel waarheid bevatten, maar ook zeer veel, dat, bij dieper indringen in de zaak, wijziging of tegenspraak zal blijken te vereischen, niet het minst ten aanzien der resultaten, die de S. verwacht. Met zijn gevoelen evenwel, dat aan de vrouw eene door wetten en heerschende vooroordeelen niet belemmerde keuze toekomt, om zich, even als de man, een' maatschappelijken nuttigen werkkring te zoeken, kunnen wij ons in 't algemeen wel vereenigen. - Zij, die dat niet behoeft te doen als middel tot eigen bestaan, zal te gelukkiger zijn, zoo ze het doen mag ten behoeve van anderen.

{==242==} {>>pagina-aanduiding<<}

Als voorbeeld eener zoodanige regeling van eigen lot en levensbestemming als wij meer bijzonder bedoelen, willen wij de prinses Amalia van Gallitzin noemen, de voortreffelijke vriendin van Jacobi en Hamann, die beide haar schetsen als behoorende tot de ‘grootste en beste menschen van haren tijd,’ tot de ‘idealen der menschheid;’ - van Hemsterhuis vooral, die op hare vorming een' grooten en weldadigen invloed oefende. - Vroeg had men haar, na eene allergebrekkigste opvoeding, in de groote wereld gebragt, en te Berlijn aan het hof ingeleid. Zij zag spoedig in, wat en hoeveel haar ontbrak, en zocht in te halen wat zij kon, door lectuur, door luisteren, hier naar een leerrijk gesprek, dáár naar een belangrijk betoog, dan weder door ondervragen van meer bejaarde wetenschappelijk gevormde lieden, die er genoegen in schepten het jonge weetgierige meisje voort te helpen. Dorst naar kennis, verlangen naar iets hoogers en beters maakten haar scherpzinnig in 't uitdenken van hulpmiddelen, om tot meerdere verrijking en beschaving van haren geest te geraken. Zij beslisten mede grootendeels hare huwelijkskeuze, daar vorst Gallitzin bekend stond als iemand van veel kunde en smaak. Als gezant van het Russische hof in 's Hage, was haar echtgenoot geroepen aldaar in alle eerste kringen te verschijnen. Zij was er het sieraad van. Levendig, bevallig, vol talent en geest, bezat zij daarbij eene gave om zich meê te deelen, en de uitgelezenste gezelschappen te onderhouden, waardoor zij overal gezocht en gevierd was. Hare ijdelheid mogt er eene poos door gestreeld zijn: haar gemoed vond er geene bevrediging, haar moederlijk geweten geene rust bij. De eenmaal ontgloeide hoogere vonk liet zich niet weder uitblusschen; het verlangen naar kennis, naar waarheid zich op den duur niet onderdrukken. Met overleg en volkomen goedkeuring van haren echtgenoot besloot zij zich terug te trekken, en voortaan in stille afzondering voor hare verdere
oefening en voor de opvoeding harer kinderen te gaan leven. De prinses van Oranje - moeder van koning Willem den Eerste, - eerbiedigde haar besluit en bleef, tot aan haren dood toe, met haar in vriendschappelijke betrekking. Vorst Gallitzin zelf bleef intusschen de levenswijze, aan zijne betrekking verbon-
{==243==} {>>pagina-aanduiding<<}
den, volgen, maar oordeelde de op zoo redelijke gronden steunende keuze zijner echtgenoot niet te mogen beperken. Hemsterhuis, Amalia's vriend en leermeester, bezocht haar, zoo lang zij in en bij den Haag bleef wonen, geregeld tweemalen 's weeks. Ook later, toen zij zich voor de verdere opvoeding harer kinderen te Munster had gevestigd, waar destijds de voor opvoeding en onderwijs zoo edel en krachtig werkzame von Fürstenberg minister was, en toen de altijd dieper delvende en rusteloos verder strevende vrouw meer en meer eene positief-christelijke rigting had genomen, kwam Hemsterhuis nog gedurig tot haar, en bleef met haar in briefwisseling. Uit zijne schriften is zij bekend onder den naam van Diotimae. Zeker had men mogen wenschen dat de waarheid, die zij omhelsde, nog meer gezuiverd ware geweest van menschelijke bijvoegselen en dwalingen. Maar evenzeer als vroeger haar leven voor onderzoek en studie rijke vrucht van wijsheid en deugd had gedragen voor haar zelve en anderen, inzonderheid voor hare kinderen: evenzeer was nu het nieuwe leven des geloofs en der liefde, hier in haar gewekt, overvloedig aan de kostelijkste vruchten van ware godzaligheid. Het openbaarde zich in eene zucht tot weldoen, in eene aanhoudende werkzaamheid ten nutte van hare kinderen en van behoeftigen. Rust, genoegen, gemak op te offeren om anderen te helpen en te ondersteunen, werd haar eene gewoonte, eene behoefte, waaraan zij nimmer genoeg kon voldoen. En zoo naauwgezet was zij, ook in dit opzigt, dat zelfs toen in hare laatste langdurige ziekte het aankoopen van een tapijt volstrekt noodzakelijk werd geacht, daar zij wel eenige ligchaamsbeweging noodig had, maar op
den planken vloer van hare zaal geen stap meer verzetten kon, zonder verergering te gevoelen der hevige heuppijnen, die haar deden lijden, zij zich naauwelijks deze verzachting gunde, en het haar niet weinig hinderde, dat men door misverstand haar uit Amsterdam, in plaats van een gewoon vloerkleed, een kostbaar Smyrnaasch tapijt had toegezonden, waarvan zij de koopsom liever tot weldadige oogmerken zou hebben besteed. Zij was inderdaad een zegen en een sieraad der menschheid; haar leven was een leven van zelfstandige werkzaamheid, van ge-
{==244==} {>>pagina-aanduiding<<}
trouwe pligtsvervulling, van onvermoeide, zelfverloochenende liefde. Hare levens- en ontwikkelingsgeschiedenis, beschreven door Dr. Th. Katerkamp, Professor en Domkapitularius te Munster, is een boek, dat in handen van alle meerbeschaafden, zoowel Protestanten als Katholieken, verdiende te zijn.
Al te zeer zouden wij ons bestek te buiten gaan, wilden wij blijven stilstaan bij zoo vele andere voortreffelijke vrouwen als ons hier voor den geest zweven, waaraan vooral ook Engeland rijk is, en die op verschillende wijze, door zelfstandige werkzaamheid en inspanning, voor de menschheid nuttig geworden, zich zelve eene levensbestemming verzekerd hebben, met hare eigenaardige vrouwelijke roeping niet in strijd, maar geschikt om haren geest te verheffen boven veel gemis, vele rampen en teleurstellingen, waaronder anderen óf verkwijnen en bezwijken, óf ledig en koud van hoofd en hart een ten laatste bijna doelloos geworden bestaan mismoedig blijven voortslepen. Eene Marcet en Martineau, eervol bekend door hare staatshuishoudkundige schriften, zoo nuttig van inhoud als gelukkig van vorm; - eene Mrs. Lyndslay, verre gevorderd in kennis der Botanie, en die haren echtgenoot, hoogleeraar en een der eerste geleerden in dat vak, bij zijne werkzaamheden en nasporingen de behulpzame hand bood; - eene Mrs. Sommerville, van wie een harer bekenden ons lagchend verhaalde, dat zij bij hare goede vrienden even grooten naam had, om de uitmuntende zelve-gebakken Cakes, die hare theetafel versierden, als bij hare wetenschappelijke landgenooten wegens de naauwkeurigheid en helderheid, waarmede zij het groote sterrekundige werk van Laplace, dat maar voor zeer weinigen verstaanbaar was, vertolkt en verkort, en voor den Engelschen lezer meer algemeen bruikbaar gemaakt had; - meer anderen nog zouden wij willen noemen; maar tijd en ruimte verbieden het, en wij willen enkel nog wijzen op één voorbeeld, meest analoog aan het eerste, dat wij aanhaalden, en aan den aard van het boeksken, dat aanleiding tot het schrijven dezer regelen gaf. Het is eene andere Amalia, die wij bedoelen, ook eene Duitsche, die harer vaderstad Hamburg tot eere, maar vooral ook tot grooten zegen verstrekt door hare

{==245==} {>>pagina-aanduiding<<}
werkzaamheid voor armen en kranken, door haren ijver, om ook anderen voor die zelfde roeping te bekwamen en op te leiden. De naam der edele Sieveking is ook hier te lande sinds lang te wel bekend, dan dat hare woorden niet aan velen belangstelling en verlangen tot navolging zouden inboezemen. - Niet allen kunnen gelijktijdig op ééne en dezelfde wijze werkzaam zijn; maar, zoo schreef zij ons eenige jaren geleden: ‘de Heer heeft in zijn rijk velerlei en op verschillende wijze werkende krachten noodig. De groote hoofdzaak blijft toch altoos deze, dat een ieder helder inzie, waartoe zijn God en Heiland hem bestemt en den hem aangewezen post getrouw vervulle.’ - Eene vereenigde, den Heer geheiligde werkzaamheid van velen, vooral ook van ongehuwde vrouwen, beschouwt zij evenwel als meer bijzonder behoorende tot de verblijdende teekenen dezes tijds. ‘O!’ voegt zij er bij: ‘o, dat toch alle onze medezusteren, die nog de bezwaren en moeite en opoffering schuwen, welke zulk eene roeping eischt, het wisten, hoe onuitsprekelijk ruim de Heer reeds hier beneden beloont, wat waarlijk voor Hem gedaan wordt! Zijne beloften worden nog elken dag vervuld, zoo als ieder, die het maar wil, zich daarvan overtuigen kan in eigen zalige ervaring. Zeg dit toch, en verkondig het allerwege in uwen kring, met name ook aan de jeugdige gemoederen, waarin het verlangen naar genot en vreugde zoo sterk en brandend is, en die toch zoo dikwerf het hoogste genot en de hoogste vreugde niet dáár zoeken, waar ze alleen te vinden zijn. En kan het u dienstig wezen, zoo moogt ge u daarbij ook beroepen op de getuigenis uwer Hamburgsche zuster, die naar waarheid zeggen kan, dat zij met geene vorstin zou willen ruilen; zoo frisch en vrolijk, zoo rijk en zoo bevredigd gevoelt zij zich in dezen werkkring, voor welks toewijzing zij, als voor eene groote genadegifte Gods, dagelijks danken moet.’
Nog onlangs in een' anderen brief, en in haar laatst gedrukt verslag, uitte zij zich weder in dienzelfden zin, en haar leven is eene onophoudelijke bevestiging harer woorden. Sieveking is een sprekend bewijs er van, dat ‘het hoogste geluk niet bestaat in een of ander soort van uiterlijken toestand, maar eene doorgaande gesteldheid van 't gemoed, eene eigen-
{==246==} {>>pagina-aanduiding<<}
schap des persoons is.’ En daarom gelukt het haar ook zooveel goeds tot stand te brengen, en geeft hare verstandige zorg voor noodlijdenden niet enkel eene palliative stoffelijke hulp voor 't oogenblik, maar werkt ook voor de toekomst. Opvoeding en onderwijs niet der armen alleen, maar meer nog van meisjes uit de hoogere standen, die op den duur zelve op gelijke wijze voor anderen werkzaam zullen zijn, en er zich onder hare leiding in beginnen te oefenen, is eigenlijk hoofdzaak voor haar. Daaraan arbeidt zij dagelijks onvermoeid, ondanks ligchaamszwakte en smarten. Wij ontmoetten, nog niet lang geleden, eene harer kweekelingen. Zij was eene bloedverwante en tevens eene geestverwante der edele Amalia; nog jong, maar even schrander als zacht en bescheiden, en op zeventienjarigen leeftijd heerlijk ontwikkeld naar geest en gemoed. Bedaard en geregeld, eenvoudig en zonder ophef, maar met hartelijke ingenomenheid verhaalde zij ons veel van den toestand der volks-scholen in Hamburg, van den voortreffelijken Wichern en zijne werkzaamheid voor innere Mission, ook van Tante Malchen (zooals zij door ieder kind in Hamburg genoemd wordt), vooral van haren ijver, van hare juiste veelomvattende kennis, van haar diep inzigt, van hare zich zelve vergetende, opofferende liefde, die zoo vele grootere en kleinere geriefelijkheden en aangenaamheden des levens blijmoedig zich ontzegt, om maar te meer voor hare kweekelingen te kunnen zijn, om maar te meer naar hare zieken te kunnen heendragen, en deze te beter te verkwikken. In de laatste jaren dikwijls gekweld door hevige rugpijnen, die
haar, als ze op 't ergst zijn, geene andere dan eene liggende houding, en wel op harde oppervlakte toelaten, heeft zij toch nog niet kunnen besluiten hare lesuren er om af te breken, maar menigmalen aan de om haar heenzittende kinderen of volwassene meisjes met groote kalmte en helderheid onderwijs gegeven, terwijl toch de pijn haar noodzaakte onbewegelijk in die horizontale positie op den harden vloer te blijven liggen. Wat vermag niet zulk eene kracht van wil, zulk eene zelfstandige werkzaamheid, vooral wanneer zij, als hier, haren oorsprong heeft in pligtbesef, in dankbaarheid, in liefde tot Christus en tot God, en het werk ondernomen wordt in geloof, in oot-
{==247==} {>>pagina-aanduiding<<}
moedig, maar onwrikbaar vertrouwen op hooger hulpe en zegen!
Mevrouw de Gasparin, - want het is tijd, dat wij tot haar terugkeeren, - wendt zich niet uitsluitend tot de vrouwen, maar in het algemeen tot de meervermogenden in de maatschappij, en wij wenschen dat onze aanbeveling van 't werkje even algemeen worde opgevat. Wij hebben er geene schets van willen geven, geene dorre inhoudsopgave van wat men hier krachtig en welsprekend vindt aangedrongen. Men koope en leze het boekje zelf, en men zal, wij houden er ons van verzekerd, de uitgaaf niet beklagen der weinige stuivers, die bovendien zullen strekken tot bevordering van een weldadig doel: ondersteuning der betrekkingen van behoeftige cholera-lijders.
De aanmerkingen, die wij hier en daar zouden kunnen maken, worden rijkelijk opgewogen door het vele goede en voortreffelijke, dat men naar inhoud en vorm hier zal aantreffen. Alleen veroorloven wij ons, eene door de Schrijfster gemaakte aanmerking omtrent de vriendinnen der armen te Hamburg, die op eenzijdige en verkeerde opvatting berust, eenigzins toe te lichten. De genootschappelijke werkzaamheid dezer vrouwen wil geenszins den rijke van zijne individuële verpligting, om persoonlijk de armen te bezoeken en te helpen, ontslaan. Zij wil dit evenmin als de instelling van Diaconiën in de eerste tijden der Christelijke Kerk dit wilde, of in den tegenwoordigen tijd beoogt. In het begin waren de Apostelen de uitdeelers van de liefdegaven der meergegoede Christenen aan hunne arme broeders. Doch zij zagen alras, dat, zou alles behoorlijk en met orde geschieden, en zonder dat de evangelieverkondiging, hunne eigene, gewigtige taak, er door leed, eenige mannen en vrouwen uit de gemeente, die zich geheel aan de verzorging der armen konden wijden, bijzonder daarmede zich dienden te belasten. Het getal der kerkelijke armverzorgers is in de meeste groote steden zoo gering naar evenredigheid van het getal der behoeftigen, dat er voor andere en andersoortige bemoeijing met armen nog ruimte genoeg en te veel overblijft. Andersoortige bemoeijingen, zeggen wij; want behoort de diaconie te zorgen voor ouden

{==248==} {>>pagina-aanduiding<<}
en gebrekkigen, voor weduwen en weezen, voor zulken in één woord, als waarvoor in vroeger tijd, door christelijke liefdadigheid, de godshuizen zijn gesticht, behoort zij deze genoegzaam te ondersteunen, maar ook hen door hare ondersteuning te beperken; de zorg voor alle overige armen behoort minder door gaven, door aalmoezen te werken, maar door het zooveel mogelijk stoppen der bronnen, waaruit de armoede voortkomt, door het opleiden der armen tot zelfhulp, het aanmoedigen tot werkzaamheid en zuinigheid, het aanvullen bij hen door persoonlijken omgang, door toespraak, door aanwijzing van hulpmiddelen, van datgeen, wat, bij den tegenwoordigen toestand der maatschappij, school en kerk niet geheel en genoegzaam bij hen kunnen bereiken. Maar, hoe meer ook dit met vereende krachten, naar vaste beginselen en met verdeeling van arbeid geschiedt, des te geregelder en doeltreffender zal het zijn. Niet ‘den rijke eigenlijk te vervangen bij den arme’ is het doel der Vrouwen-vereenigingen te Hamburg en elders. Integendeel, hoe meer een ieder zich in dezen van zijne persoonlijke verpligting kwijt, des te ligter en aangenamer zal de taak dier Vereenigingen worden. Doch waar dit nu niet geschiedt, waar zoo velen, die zich aan zulke genootschappelijke bemoeijingen in persoonlijke werkzaamheid behoorden aan te sluiten, dat nog niet doen, noch zelfs bij hunne afzonderlijke weldadigheid eenigen vasten regel volgen, of genoegzame moeite en onderzoek aanwenden: dáár vragen de Vrouwen-vereenigingen te Hamburg en in ons land, dat men toch door doellooze en schadelijke aalmoezen niet langer haar streven tegenwerke en de armoede met al hare droevige gevolgen verergere, maar liever de jaarlijks aan de deur of langs den weg aan onbekende personen weggeschonken grootere of kleinere giften haar toevertrouwe, die, bij naauwkeuriger kennis van der armen physieken en morelen nood, ze doelmatiger besteden
zullen, juist omdat hare leden zich nu eenmaal aan die taak geheel hebben toegewijd, en omdat haar liefdearbeid een verstandige en een organischzamenwerkende is, die ten minste eenigzins het geheel tracht te overzien.
Dat óver- en dóórzien blijft ook zóó nog moeijelijk ge-
{==249==} {>>pagina-aanduiding<<}
noeg, en veel zal er steeds blijven afhangen van den geest, die de meerderheid der leden eener zoodanige vereeniging bezielt; van de mate der belangstelling, maar ook der kennis, die hen onderscheidt. Mevrouw de Gasparin is van meening, dat men ‘alvorens te spreken moet handelen; dat men niet met kennis van zaken en dus ook niet met kracht kan spreken, wanneer men niet eerst door de praktijk is ingelicht.’ We willen dat in zoover laten gelden, dat men al doende leert, dat de kennis van sommige zaken en vooral van personen best in het werkdadige leven verkregen en elke kracht door oefening gesterkt wordt. Doch tevens moeten wij aanmerken, dat geene praktijk goed kan zijn, waaraan niet eene goede en ware beschouwing der dingen, eene juiste theorie ten grondslag ligt, en dat de nog maar al te vaak herhaalde tegenstelling van praktijk aan theorie niet dan bekrompenheid en onkunde verraadt. Het is meermalen gezegd, dat om te kunnen, men eerst moet kennen, dat denken en weten aan handelen vooraf moet gaan. Prof. G.J. Mulder heeft dat ten vorigen jare nog weder aangewezen in zijne met zooveel ernst en klem en warmte geschreven brochure over wetenschap en volksgeluk; - mogt hij velen er door hebben gewekt en overtuigd! - Zonder zorgvuldige nasporing van 't verband tusschen oorzaken en verschijnselen, van de gedurige wisselwerking der dingen; zonder opklimming van latere tot vroegere oorzaken en van het bijzondere tot het algemeene, zonder kunde en nadenken zal het ook bij den besten wil bezwaarlijk vallen, de armoede krachtdadig bij te staan, en geenerlei verkeerd middel daartoe aan te vatten.
Hoewel de voorrede der vertaling van groote bescheidenheid en zeer gering zelfvertrouwen getuigt, is zij getrouw en naauwkeurig zonder stijf te zijn. Eene enkele bewoording of spraakwending moge iets te wenschen overlaten; blijkbaar is zij door eene bekwame hand bewerkt, met liefde voor het onderwerp, met liefde ook voor de moedertaal. Ook het laatste verdient opgemerkt te worden, want de taal is het afdruksel van den geheelen mensch, en staat in naauw verband met den trap der nationale beschaving. ‘Partout l'état de la langue est la mesure de la civilisation pré-
{==250==} {>>pagina-aanduiding<<}
sente ou passée. Le langage n'exprime pas seulement les idées que l'on a: dans son ensemble il représente l'état complet de toutes nos facultés mentales et matérielles. L'esprit ne peut avancer un pas sans que le langage s'en ressente, soit dans le rhytme, soit dans la construction on l'accent de la voix 1.’
Wij moeten eindigen. Maar wij doen het met den wensch, dat het naar inhoud en vorm voortreffelijk geschrift van Mevrouw de Gasparin een ruim debiet vinden en veel gelezen worden moge, niet onder de armen, maar onder hen, voor wie het bestemd is: de rijken en gegoeden. Het diene niet enkel om hen eene gunstige tegenstelling zich te doen vormen tusschen den toestand en de zeden der Parijssche bevolking, en die van de aanzienlijken en geringen onzer Nederlandsche steden. Die tegenstelling zou wel eens bedriegelijk kunnen wezen. Het verschil moge in sommige opzigten voor ons gunstig zijn: het is dat niet zoozeer en zoo in alles, als wel deze of gene gelooft. Daar moge ten onzent reeds veel gedaan worden: er blijft steeds nog veel, nog oneindig veel te doen overig.






{==251==} {>>pagina-aanduiding<<}

Staatkundige beschouwingen.

Januarij 1850.

Wat, - zoo heeft men in en buiten de Kamer gevraagd, - wat toch beoogt de Heer Groen met zijne oppositie? Hoe is ze te regtvaardigen in den man, die steeds jammert over het verval van het autoriteitsgeloof, die meent het beginsel van het gezag regtstreeks uit God te moeten afleiden, en dien men nogtans gretig en met de fijnst-geslepen wapens de gezagvoerders niet aanvallen, niet bestrijden, maar ten toon stellen ziet? Hij noemt dit coalitie-ministerie het eenig mogelijke op dit oogenblik; en naauwelijks is het gevormd, of het wordt met onwaardigen spot door hem aangerand, en alles beproefd om het reeds bij den aanvang van invloed en kracht te berooven. - Onnoozele, zegt de een, weet gij dan niet, dat bij den Heer Groen de belangen zijner partij boven alles gelden; dat hij aan deze sinds jaren heeft opgeofferd rust, genoegen, voordeel, eer; dat zijne belangstelling in de publieke zaak uit partijzucht ontsproot, en dat hij nooit geaarzeld heeft in de keuze tusschen de behartiging van algemeene, vaderlandsche aangelegenheden en het bevorderen der kansen van zijnen aanhang? Ook thans bedoelt hij niets anders dan verwarring en tweedragt te stichten: welkom is iedere gelegenheid, die schijnt te pleiten voor zijne leer, dat de constitutionele regeringsvorm een onding is, althans onder ons niet te huis behoort, en dat slechts terugkeer tot zijne beginselen en het voorvader-
{==252==} {>>pagina-aanduiding<<}
lijk geloof verademing en rust kan schenken. Neen, antwoordt een tweede, opregt en eerlijk is deze man bovenal; maar het is zijne monomanie overal teruggang en verderf te zien: - diezelfde koortsachtige stemming, die bij den eersten aanblik den dweeper verraadt, die een schrander man bij één zijner vorige schriften deed uitroepen: ‘c'est le délire d'un homme d'esprit,’ belet hem het natuurlijk verband der dingen te zien: hij kleurt alles met de verwen zijner phantasie; maar het ‘bovenal Godvreezend’ mogt wel zijn motto wezen. Een derde
erkent maar vergoêlijkt zijne feilen, en vraagt verschooning voor den man, uitmuntend door vernuft en talenten, die zijn leven in het boekvertrek sleet, onze letterkunde met de edelste vruchten verrijkte, en wien men billijkerwijs nu en dan het misbruik van geestigheid en ironie vergeven moet. Haasten we ons te zeggen: ‘Non meus hic sermo est;’ geen dezer beschouwingen is de onze. Op het voetspoor van den Heer Groen zelven herhalen wij slechts, meer in het openbaar, wat men elkander in het vertrouwelijk gesprek ten zijnen aanzien mededeelt. Wij zijn eenvoudig genoeg, om geloof te slaan aan zijne woorden, dat geene oppositie naar luim of eigenbelang, maar naar vaste beginselen hem bezielt, en dat hij uit dit oogpunt wezenlijke bezorgdheid koestert omtrent de gevoelens en beginselen van den minister van binnenlandsche zaken. Maar dan blijft ons toch raadselachtig en duister, waartoe het verlangen strekte, om te vernemen, dat de eigenaardige zienswijze van dien minister omtrent de opgenoemde punten (souvereiniteit van het Huis van Oranje, den aard van het koningschap, de regtstreeksche verkiezingen in verband met algemeen staatsburgerschap) niet behoort tot de politieke homogeneïteit van het ministerie. - Immers had de spreker in zijn eerste discours ter dezer gelegenheid zelf reeds de vraag beantwoord: aan vijf leden van het ministerie alle politieke kleur ontzegd, twee ministers geisoleerd, en de diensten opgesomd, die zij tegen elkander zouden bewijzen; zich zelfs dankbaar getoond over hunne gelijktijdige tegenwoordigheid in het kabinet, ‘die ik,’ zeide de spreker, ‘hoog waardeer.’ En was deze betuiging wel-gemeend, hoe kon dan de redenaar het geschiktst mid-
{==253==} {>>pagina-aanduiding<<}
del aangrijpen, om ze te doen ophouden door het scherp teekenen der contrasten, door het zaaijen van wantrouwen onderling, door als bij voorbaat beider zamenwerking te verlammen? Wettigt deze handelwijze het vermoeden dergenen niet, die aan
nevenbedoelingen denken? In den volgeling van Stahl is de weêrzin van radicaal en liberaal constitutionalismus verklaarbaar en natuurlijk: ‘der constitutionelle König muss nicht bloss der Form rechtens nach Souverän sein, sondern er muss es auch der That nach sein.’ Het ijveren van den Heer Groen, om van den afgevaardigde en minister Thorbecke eene verklaring uit te lokken omtrent de beteekenis van art. 11 der Grondwet en de gelukkige uitdrukking ‘is en blijft’, kwam ons steeds voor te steunen op denkbeelden, als die Stahl in § 4 zijner. ‘Revolution und constit. Monarchie’ ontwikkeld heeft. Wie zal den man niet achten, die met zeldzame volharding zijne beginsels voorstaat, waardoor hij meent, dat Nederland in de ure des gevaars alleen kan worden gered, en die geheel Europa verdeeld houden. Maar eene andere vraag is, of ingenomenheid met eigen gevoelen hem niet onbillijk maakt omtrent hen, die andere beginsels zijn toegedaan. Is b.v. het wantrouwen gegrond tegen het politiek systeem, dat de minister van binnenlandsche zaken in eene verhandeling over het hedendaagsche staatsburgerschap heeft aangeduid, of, zoo als de Heer Groen zegt, ‘op eene verwonderlijke wijze binnen weinige bladzijden geconcentreerd heeft.’ Niet weêrlegd, en onwederlegbaar is het betoog, dat het staatsplan onzer dagen, de drift naar algemeener deelneming aan publiek gezag, niet is eene afzonderlijke vlaag, maar slechts één onder zoo vele verschijnselen, welke denzelfden trek volgen. De staatsgeschiedenis, leert de schrijver, volgde de eigen wet, die zich ook elders, op ieder ander gebied van het leven, openbaart. Hoe hooger ontwikkeld organisch wezen, des te vrijer de leden, des te grooter hunne medewerking tot regeling van het geheel. Als uitkomst, waar de nieuwe staat op aanstreeft, reeds kennelijk, hoezeer in 't verschiet, wordt opgegeven, gemeentelijke zelfregering, rustende op gemeene
regeerbevoegdheid der leden, met uitsluiting van voorregt.

{==254==} {>>pagina-aanduiding<<}

Maar tegen hen, die de gemagtigden als verkondigers van den volkswil beschouwen, wordt beweerd, ‘deze theorie miskent den stand onzer tegenwoordige ontwikkeling; zij keert een langen weg, op stelten der redenering doorloopen, om, en plaatst het eind aan den ingang. Ik voor mij durf in de hedendaagsche vertegenwoordiging niet méér zien, dan eerst beginsel onzer gemeentelijke volksformatie, noch er aan eigenen, wat, zoo mij voorkomt, eerst aan later leeftijd behoort. Dat het beginsel van algemeen stemregt in de staatsgeschiedenis onzer eeuw ligt, schijnt even onmiskenbaar, als dat zij het gestadig, schoon trapswijze, tracht te verwezenlijken. Maar men erkent, dat de groote meerderheid nog lang niet rijp is voor de toepassing. - Ook in de wetgeving ligt de erkenning van het beginsel, dat, ten deele verwezenlijkt, naar geheele verwezenlijking tracht; doch er is strijd tusschen stoffelijke huishouding en staatsbeginsel. Terwijl het laatste zich in steeds wijder kring tracht te doen gelden, verkleint de eerste steeds het aantal der bezitters. Het eene vordert gelijkheid, en de andere maakt de ongelijkheid steeds grooter. Twee tegen elkander inloopende reeksen van ontwikkeling; eene hand steeds bezig af te breken 't geen de andere oprigt. - Wij zijn aan een gebied, waar de werking der vrijgewordene krachten zich eveneens aan menschelijke voorziening, als aan den politischen wetgever onttrekt. Est etiam nesciendi ars quaedam et scientia. Wanneer wij naauwelijks aan den uitersten gezigtseinder het doel ontdekken, schoon zinbedrog of vooroordeel zich vleijen er nabij te zijn, vergenoegt bescheidene wetenschap zich, gelijk echte staatskunst haar uur inwacht, den afstand te onderzoeken.’ - Is deze aanwijzing nu iets anders dan herinnering aan een feit, door ieder opmerkzaam beschouwer van den gang der nieuwere geschiedenis erkend; het feit, door de Tocqueville omschreven als ‘le fait le plus continu, le plus ancien et le plus permanent que
l'on connaisse dans l'histoire. - Et ceci n'est pas seulement particulier à la France. De quelque côté que nous jetions nos regards, nous apercevons la même révolution qui se continue dans tout l'univers chrétien.’ Hoeveel voegt hij daarbij, dat wij, denkende aan den Heer Groen, met welge-
{==255==} {>>pagina-aanduiding<<}
vallen overnemen. ‘Si de longues observations et des méditations sincères amenaient les hommes de nos jours à reconnaître que le développement graduel et progressif de l'égalité est à la fois le passé et l'avenir de leur histoire, cette seule découverte donnerait à ce développement le caractère sacré de la volonté du souverain maître. Vouloir arrêter la démocratie paraîtrait alors lutter contre Dieu même, et il ne resterait aux nations qu'à s'accommoder à l'état social que leur impose la Providence. Mais c'est à quoi nous ne songeons guère: placés au milieu d'un fleuve rapide, nous fixons obstinément les yeux vers quelques débris qu'on apercoit encore sur le rivage, tandis que le courant nous entraîne et nous pousse à-reculons vers des abîmes. Jamais les chefs de l'Etat n'ont pensé à rien préparer d'avance pour elle (la démocratie), elle s'est faite malgré eux ou à leur insu. Les classes les plus puissantes, les plus intelligentes et les plus morales de la nation n'ont point cherché à s'emparer d'elle à-fin de la diriger. La démocratie a donc été abandonnée à ses instincts sauvages; elle a grandi comme ces enfants, privés des soins paternels qui s'élèvent d'eux mêmes dans les rues de nos villes, et qui ne connaissent de la société que ses vices et ses
misères. On semblait encore ignorer son existence, quand elle s'est emparée à l'improviste du pouvoir. Chacun alors s'est soumis avec servilité à ses moindres désirs; on l'a adorée comme l'image de la force; quand ensuite elle se fut affaiblie par ses propres exces, les législateurs conçurent le projet imprudent de la détruire au lieu de chercher à l'instruire et à la corriger, et sans vouloir lui apprendre à gouverner, ils ne songèrent qu'à la repousser du gouvernement. On rencontre encore parmi nous des chrétiens pleins de zêle, dont l'ame religieuse aime à se nourrir des vérités de l'autre vie; ceux-là vont s'animer sans doute en faveur de la liberté humaine, source de toute grandeur morale. Le christianisme, qui a rendu tous les hommes égaux devant Dieu, ne répugnera pas à voir tous les citoyens égaux devant la loi. Mais, par un concours d'étranges événements, la religion se trouve momentanément engagée au milieu des puissances que la démocratie renverse, et il lui arrive souvent de repousser l'égalité qu'elle

{==256==} {>>pagina-aanduiding<<}
aime, et de maudire la liberté comme un adversaire, tandis qu'en la prenant par la main, elle pourrait en sanctifier les efforts. - J'aperçois des hommes vertueux et paisibles que et leurs moeurs pures, leurs habitudes tranquilles, leur aisance et leurs lumières placent naturellement à la tête des populations qui les environnent. Pleins d'un amour sincère pour la patrie, ils sons prêts à faire pour elle de grands sacrifices: cependant la civilisation trouve souvent en eux des adversaires; ils confondent ses abus avec ses bienfaits, et dans leur esprit l'idée du mal est indissolublement unie à celle du nouveau.’ Doch het onderwerp sleept ons mede, en leidt te verre af van het aangevangen betoog, dat de beginselen in de bedoelde verhandeling blootgelegd, geen revolutie bedoelen. Misschien vindt de lange citatie verschooning in de oogen van den Heer Groen, wiens schriften aan ontelbaarvelen met ons zoo menig gelukkig uur verschaften, ook daardoor dat de keur en bloem uit vroegere en latere schrijvers met kwistige hand daarin was uitgestort. - Vergeten wij niet dat de Heer Thorbecke, hier niet ongelijk aan Stahl, aanhoudend spreekt van ‘mede-regering’ - van regeren en geregeerd worden, voorheen gescheiden, zich thans, al is 't nog zoekende naar harmonie, vereenigend; - van de overtuiging, dat regeren niet is een bijzonderen wil, maar de wet van het geheel, onder vrije medewerking aller, tot aanzijn brengen; - en van wet gewagende, niet bedoelt de wet van dezen of genen Staat, maar het gemeene regt der hedendaagsche constitutionele instellingen van ons werelddeel. En Stahl schrijft: ‘Das wesen der constitutionellen monarchie ist darum nicht Alleinherrschaft oder Oberherrschaft des Volks, sondern mitherrschaft des Volks, es ist völlige Durchdringung des Königlichen Willens und des Volkswillens in der gesammten Staatslenkung auf dem Boden des
gemeinsam bindenden Gesetzes; jedoch Durchdringung derselben als zweier selbstständiger Willen, welche sich gegenseitig als berechtigt an erkennen, beim Zwiespalte sich gegenseitig ausgleichen müssen.’ - Het zoude, in onze eigene schatting althans, laatdunkend zijn, wilden wij eenen geleerde als den Heer Groen het raadplegen van een of ander geschrift aanprijzen. Maar hij vergunne ons de herin-
{==257==} {>>pagina-aanduiding<<}
nering aan eenige zinsneden uit een boek des voormaligen Leidschen Hoogleeraars, wel is waar tot een vroeger tijdperk behoorende, doch geschikt om hem gerust te stellen, wat de revolutionnaire strekking des tegenwoordigen ministers betreft. In de voorrede der eerste afdeeling - helaas ook de eenige gebleven! - van een werk, getiteld: ‘over de verandering van het algemeen Statenstelsel van Europa, sedert de Fransche omwenteling,’ lezen wij: ‘Hetgeen onder onze oogen voorvalt, dringt zich ons op als de aanvulling dier groote wereldgebeurtenis, welke door velen niet hooger, dan eene mislukte proef, werd geacht. Uit rede en ondervinding werd betoogd, dat de beginsels der revolutie, beginsels waren louter van ontbinding, en niet bestand om hun uitwerksel te overleven. Geen twijfel, of de tooverroede der omwentelingvrijheid moest in de jammeren, die zij over de volken had gebragt, hare begoochelende kracht hebben verloren.’ En thans? Sedert een jaar is het gezigtspunt derwijze veranderd, dat al hetgeen de eerste en tweede omwenteling van één scheidt, zich vertoont als een oogenblikkelijke stilstand of als eene kortstondige uitwijking van de baan, die het menschdom nu onophoudelijk vervolgt. Staat dus de revolutie aan het hoofd van eenen, met haar beginnenden, leeftijd der geschiedenis? Is zij niet enkel slooping van het oude, maar ingang tot een nieuw huishouden der volkeren? Zooveel is zeker, dat de jongste voorvallen ons tot eene ruimere waardering van den aard en de uitwerksels der omwenteling
aanmerkelijk nader hebben kunnen brengen. - De revolutiegeest beproeft overal, waar hij zich vertoont, en overal met hetzelfde gevolg, eene schepping uit niet. Hij wil bezit zonder verwerving, een tegenwoordig aanzijn zonder voorleden, en eene toekomst, die hij stuit in de geboorte. Hij kampte voorheen tegen hetgeen bestond; hij kampt nn tegen de uitvoering zijner eigen theoriën. Hij is de onverzoenlijke vijand van Burger- en Volkenstaat, welke, om mij van Burke's woorden te bedienen, een verbond is van regt niet alleen tusschen de levenden, maar tusschen de levenden, de gestorvenen en hen die nog moeten geboren worden.
Doch van dezen geest onderscheide men de orde van za-
{==258==} {>>pagina-aanduiding<<}
ken, welke sedert en onder de revolutie plaats heeft gegrepen. De omwenteling is zelve getreden in de rij der historische verschijnselen, en aan derzelver wet onderworpen. Zij is in dezen zin een antecedent geworden voor de volgende leeftijden, aan welks invloed men vergeefs poogt zich te onttrekken. Op den bodem, dien de omwenteling heeft verwoest, kiemt een nieuw zaad, volgens een' ander', dan haren regel; en zien wij den grond leggen tot eene nieuwe zamenleving der volken, naar een plan, welks aanvankelijke en gestadige verwezenlijking in het gebeurde ontdekt wordt. - Wij voelen ons geneigd aan deze gulden regelen tot opschrift te geven de woorden van Heeren: ‘Leider! nur Fragmente eines nicht vollständig erschienenen werks. Mit einer vorrede, in einer trostlosen Zeit, mit Tacitus Feder geschrieben.’ Zij voert het jaartal 1831; maar behelst niets wat de schrijver nu zou moeten verloochenen. En hoe veel dat het stelsel van zijnen bestrijder in het harte aantast. Immers wil de Heer Groen eenen toestand terug roepen, die ons werelddeel niet heeft kunnen behoeden voor de jammeren die hij betreurt. Te wanen dat het misbruik der gezagvoerders, waardoor bovenal die toestand verdwenen is, bij eene nieuwe proefneming zou uitblijven, is meer dan onze natuur schijnt te gedoogen. De gedachte om zich te onttrekken aan den invloed van dit antecedent, van dit historisch verschijnsel, dat de Fransche omwenteling heet, kwam ons altoos bevreemdend voor, ja! eene tegenstrijdigheid in den geschiedkenner. Arndt schreef: ‘deze eerlijke, eenvoudige, vrome Hollander spreekt bijna als ware hij in een paleis van oude Fransche ducs en markiezen geboren, aan wie de booze, ras omrollende en omwentelende tijd het weeke kussen der gemakkelijkheid ontrukt had. Hij ziet alles zwart en teekent veel te zwart.’ Ontstaat deze dwaling niet van zelf uit het vermengen van den omwentelingsgeest met de
orde van zaken, die sedert plaats greep? De Heer Groen houdt onwankelbaar vast aan zijne beginselen, zoo als Cato deed, die verdrietig over herhaalde teleurstelling en aan de toekomst wanhopend, eindelijk de handen aan zichzelven sloeg, liever dan af te wijken van zijne grondregels of eenen nieuwen weg te volgen.

{==259==} {>>pagina-aanduiding<<}

Maar dan de aanvallen tegen den minister van justitie, hoe waren die verdiend? Zoo er waarborg noodig was tegen gevreesde beginselen, zoo de zitting van dezen staatsman in het kabinet dien waarborg verleende, was het dan geen onwaardige handeling hem te kwetsen, woorden en daden op te halen onder geheel verschillende omstandigheden geschied, alleen om uit zijne vorige politieke loopbaan te bewijzen, dat hij een meer conservatief hervormer was, voorstander doorgaans van hetgeen zijn ambtgenoot niet zou hebben gewild. Daarbij kan het den Heer Groen toch niet onbekend zijn, wat de voormalige mede-leden van den Heer van Rosenthal ter vroegere tweede kamer eenparig getuigen, dat deze afgevaardigde wel verre van eene wufte populariteit na te jagen, door in de openbare zittingen meer dan in de vergaderingen zijner sectie, de verkondiger en bepleiter van vrijzinnige begrippen te wezen, juist eene omgekeerde gedragslijn volgde: - een blijk van zelfstandigheid, in de dagen die wij bedoelen vooral, hoog te waarderen. Dat hij ook nu niet schroomt rondborstig voor zijn gevoelen uit te komen, heeft zijn antwoord op de rede van den Heer Groen, inzonderheid wat het ‘onderwijs’ betreft, voldoend bewezen. En de voorgewende bezorgdheid voor reactie was voornamelijk op. dit punt gegrond. Niet geheel juist dunkt ons nog de opvatting van hetgeen de minister van justitie had aangevoerd, omtrent het contrast en verschil met zijnen ambtgenoot, wat de historische ontwikkeling en codificatie betreft. Hij had niet van ‘stelsels’ gesproken. Maar van stukswijze herziening der Grondwet, destijds, meer wachtende dan van eenen gevaarlijken sprong op eens, had hij in 1845 gewaarschuwd tegen algeheele herziening: en dit verschil heeft natuurlijk opgehouden, nu de zaak in 1848 is beslift. Er blijft dus niet over dan de klagt over het teruggehouden programma: wij vragen naar den regel zijner daden: en, πανυ σεμν
ως σιγᾷ; de minister zegt alleen: ‘wacht onze daden,’ dit is juist het verschil tusschen hem en ons: wij weigeren dit onvoorwaardelijk vertrouwen, hetwelk door hem zelven aan ieder bewind ontzegd is.
Voor hem, die onpartijdig en gelaten de eerste handelin-
{==260==} {>>pagina-aanduiding<<}
gen van dit Gouvernement wil gade slaan, zijn aanvankelijk de proeven verblijdend. Dat de kieswet op geheel andere grondslagen, met geheel andere zorg zal worden bewerkt dan hare voorgangster, is uit voorloopige maatregelen reeds duidelijk. De hervorming van het personeel aan het ministerie van binnenlandsche zaken, onmisbaar tot bespoediging en verbetering van arbeid, is aangevangen. Enkele aanstellingen, en ook eene afzetting hier en daar, getuigen van doòrzigt en karakter. Circulaires en aanschrijvingen kunnen door miskenning en misverstand niet zoover worden verduisterd, of zij leveren het bewijs dat het ernst is met grondwettelijke vrijheden. De pijnlijke, betreurenswaardige discussie over de achterstelling der katholieken, vertoonde toch deze heldere zijde, dat de minister zijnen onbekrompen, milden zin kon uitspreken. En hier worden wij wederom tot den Heer Groen teruggevoerd, die ook in de debatten over deze teedere zaak zulk een werkdadig aandeel nam. Gelijk doorgaans, wist hij de beraadslaging aan hoogere, algemeene beginsels vast te hechten. Het kan zijn, dat de kamer gevaar loopt om onder zijne leiding, of althans aan zijne hand, in eene gehoorzaal van lessen over staats- en volkenregt te ontaarden. Maar zijne waarschuwing tegen het smoren der discussie, toen eens het teeder geschilpunt was opgeworpen, en in het algemeen, tegen de vreesachtigheid om wezenlijke, gewigtige aangelegenheden grondig te behandelen, was volkomen juist en waar. Teregt wees hij aan, dat toenadering van roomschen en onroomschen, vereeniging tegen radicalisme en ongodisterij, door de gebeurtenissen des tijds geboden, en door de uitstekendste katholieken aangedrongen wordt. Opmerkelijk en treffend zijn de geheel overeenkomstige denkbeelden en wenken, die daaromtrent de ‘Revue des deux mondes’ bevat, onder het opschrift, dat wij blozend nederschrijven: ‘Polémique religieuse en
Hollande.’ Of echter de Heer Groen is geslaagd in conciliatoiren toon te spreken, moeten wij, met het oog op de antwoorden van de zijde der katholieken, voor het minst betwijfelen. Zonderling moest reeds bij den aanvang zijn beroep op personeel vertrouwen, en het verlangen naar toenadering in de ooren klinken aan elk, die zich herinner-
{==261==} {>>pagina-aanduiding<<}
de, dat dezelfde spreker in deze zelfde zaal het catholicismus ‘een gevaarlijk bijgeloof’ had genoemd; (Adviezen 1840, bl. 104) eene leer, die tot de meest verregaande afdwalingen leidt. (ibid. bl. 59). Dit mag vrijmoedigheid heeten, roemen in zijne geloofsovertuiging, maar zucht tot toenadering met andersdenkenden zal bezwaarlijk iemand daarin zien. Daarentegen is het bestrijden der proportionnele verdeeling van ambten en bedieningen uitmuntend geslaagd en overtuigend te noemen; - de erkentenis dat het vooroordeel bestaat, doch vermindert, en de aanwijzing hoe het allengs geheel te doen verdwijnen, voortreffelijk en in waarlijk verzoenenden geest. Wil men in Nederland voortgaan dezen gevaarlijken twistappel op te werpen, van wederzijde het vuur van tweedragt blijven aanblazen, dan is de toekomst, ook zonder groote mate van scherpzinnigheid, ligt te voorzien. Maar met den Heer Groen zouden wij aan alle welgezinde roomsch-katholieken vragen: of onmiddellijk belang en goede uitkomsten op den duur hun wel dezelfde gedragslijn voorschrijven? - en vertrouwend voegen wij daarbij: behoeft gij van dit ministerie te vreezen, dat uwe geloofsgenooten voortdurend ‘les parias politiques’ zullen zijn? Hoe zouden wij de lessen der geschiedenis roekeloos in den wind slaan? De groote historiekenner, Leopold Ranke, besluit zijn merkwaardig werk: ‘die Römischen Papste’ aldus: ‘In den anderthalb Jahrhunderten, die wir hier in kurzen Ueberblick zusammengefasst haben, ist das Papstthum unaufhörlich bekämpft, bestürmt, in seiner Gewalt beschränkt, endlich
sogar, bis nahe an eine vollkommene Unterwerfung, bis zur Einwilligung in seine Dienstbarkeit gebracht worden, noch heute ist es jeder Augenblick bedroht und mit Gefahren umgeben. Wer sind die, welche es angreifen? Es sind allein die Katholisch-gläubigen selbst. Wer hat dagegen das Papstthum von jeher gestützt, ihm seinen Rückhalt gegeben es zuletzt aus offenbarer Knechtschaft befreit? Es ist immer eine Vereinigung aller Bekenntnisse gewesen, hervorgegangen aus politischen Gesichtspunkten, aus Widerwillen gegen eine die allgemeine Freiheit gefährdende Uebermacht. - Wie könnte der römische Stuhl aber jetzt daran denken, den nicht-Katholiken

{==262==} {>>pagina-aanduiding<<}
einen ernstlichen Krieg zu machen, nachdem sie einen so grossen Antheil daran genommen ihn wider die revolutionären Tendenzen aufrecht zu erhalten. Obwohl die Natur dieser Verhältnisse vielleicht nicht in jedem Augenblicke das Bewusstsein erfüllt, so beherrschen sie doch die Lage der Welt. Der Papst hat mit den protestantischen Fürsten nicht anders Concordate abgeschlossen als mit den katholischen, und ihnen kirchliche Befugnisse eingeräumt. - Auch unter dem protestantischen Scepter wohnen die Katholiken in vollkommener Sicherheit, Glaubensfreiheit und gleicher Berechtigung. In England, wo die Staatsverfassung ursprünglich auf die ausschliessende Herrschaft der Protestanten gegründet ist, hat man sich endlich zu Modificationen in diesem Grundsatze verstehn müssen. Dass die religiösen Meinungsverschiedenheiten nicht mehr einen so vollständigen Gegensatz in sich schliessen wie ehedem, ist ein Moment der Weltentwickelung, der diess gebieterisch erheischt. Wie ist, wenn nicht überall in den Schulen, doch desto unzweifelhafter im Leben, die Heftigkeit der frühern Polemik zurückgewichen, aufgegeben worden! - Nicht durch blosse Gleichgültigkeit ist es geschehen: es wäre ein Irrthum diess anzunehmen; es ist augenscheinlich, dass man auf beiden Seiten angefangen hat, immer bewusster, eindringender, freier von den Fesseln beschränkender Kirchenformeln auf die ewigen Principien der echten innern Religiosität zurück zu gehn. Unmöglich kann dass ohne Folgen bleiben. Die vollkommenere Auffassung des Geistig-positiven, dass allen Formen zu Grunde liegt, und durch keine in seinem ganzen Inhalte auszusprechen wäre, muss endlich alle Feindseligkeiten in einer höheren Einheit versöhnen. Auch den Unglauben muss sie überwinden. An dem minder wesentlichen mit unbeugsamer Starrheit fest zu halten würde
denselben unaufhörlich aufwecken: dem lebendigen Christenthume in freier Darstellung kann er auf die Länge nicht widerstehn. Ueber alle Gegensätze erhebt sich die Einheit eines reinen und darum seiner Sache nicht minder sichern Gottesbewusstseyns.’
Veertien jaren zijn heengesneld, sedert deze merkwaardige woorden werden ter neder geschreven. Al is het uur der

{==263==} {>>pagina-aanduiding<<}
verzoening nog niet geslagen, toch is er niets gebeurd, dat de uitzigten van den schranderen historiekenner logenstraft. Wij schromen het bontkleurig mozaïk van dit opstel door meerdere aanhalingen te overladen. Anders toonden wij gaarne met verwijzing op onzen edelen landgenoot J.M. Kemper aan, hoe deze uitmuntende man, b.v. in zijne proeve over de staatkundige gebeurtenissen en wijsgeerige begrippen, reeds in 1818 gelijke verwachtingen koesterde. Oppervlakkig moge deze lange omhaal door het kortstondig debat in onze Tweede Kamer niet gewettigd, of daaraan vreemd schijnen; wie let op hetgeen ten onzent gebeurt, en door de pers alom verspreid wordt, zal menigmaal behoefte aan een bemoedigend, geruststellend uitzigt voelen. En rijzen ook niet deze bedroevende discussiën uit wederzijdsche miskenning van het goede bij het achtenswaardig deel van iedere gezindte en van het verblijdende in den tijdgeest op? - Wij beschouwen hier de zaak uit een louter politiek oogpunt. Reeds voor eene halve eeuw oordeelde de groote Britsche staatsman William Pitt, dat de gronden van uitsluiting der Katholieken vervallen waren, dat de beginselen, om welke zij weleer als staatkundig gevaarlijk werden beschouwd, allengs waren opgegeven, en dat de politieke omstandigheden, waaronder die exclusieve wetten waren ontsproten, als voortgevloeid uit de strijdende magt van vijandelijke, elkander nagenoeg opwegende secten en eene verdeeling van Europa tusschen katholieke en protestantsche mogendheden, - niet langer toepasselijk waren op de tegenwoordige orde van zaken. - Vijf en twintig jaren later heeft het ministerie Wellington-Peel de emancipatie der Katholieken doen aannemen; een maatregel, zoo als Heeren zegt, ‘wodurch er sein Ministerium verewigte.’ Wij gelooven, op grond der ervaring en op gezag van zulke mannen gerust, dat deze eerste stap der verzoening wijs, staatkundig, regtvaardig is geweest; al heeft ook de geschiedenis der laatste jaren geleerd,
dat geen eeuwenheugend wanbestuur door enkele pogingen ter bevrediging wordt uitgewischt, noch een ligtzinnig, roekeloos volkskarakter door wettelijke bepalingen kan worden verbeterd. Wij herinneren ons uit den tijd, toen wij met brandend ongeduld naar ieder nieuw nommer der ‘Ne-
{==264==} {>>pagina-aanduiding<<}
derlandsche Gedachten’ uitzagen, dat de Heer Groen van een ander gevoelen is. Volgens hem ‘kan de emancipatie der Catholijken als de eerste en misschien als de beslissende overwinning der revolutie in Groot-Brittannië worden beschouwd; het was een triumf meer nog van het liberalismus dan van het Catholicismus; het levensbeginsel van Engeland strijdt met de begrippen van onverschilligheid omtrent Godsdienstleer en afscheiding tusschen Staat en Kerk: en deze hebben evenwel tot het aannemen en ook tot het voorstellen der emancipatie-bill grootelijks medegewerkt. De maatregel heette verderfelijke concessie aan een georganiseerden opstand;’ het oude Engeland was er niet meer. - Later was het Lord Grey, die zijne groote talenten tot verderf van Engeland gebruikte; was zijn bewind een ministerie van ware revolutionairen, dat weder had getoond, hoe weinig grootheid van talenten zonder beginselen vermag; als gevolgen der Hervorming-bill werden ‘het verbreken der Unie met Ierland, het wegnemen der tienden, de opheffing van de voorregten der O.I. Compagnie, jaarlijksche vernieuwing van het parlement, algemeene stemgeregtigdheid, afschaffing van het Hoogerhuis, slooping van een overbodigen troon, reeds duidelijk in een niet zeer verwijderd verschiet’ aangewezen. Ook met de plaatselijke vrijheden en voorregten, ook met die verwonderlijke zelf-administratie der bevolking, welke tot Engelands welvaart zoo bevorderlijk is; ook met het heilrijke gezag van het gewoonte-regt, ook met het gansche organismus van den alouden staat was het uit. - Aan den Heer Groen is het te wijten, dat men, zijne schriften raadplegende, door den voortreffelijken stijl
meêgesleept, en onweerstaanbaar gedrongen wordt meer te ontleenen dan volstrekt noodig was. Hier heeft het welligt nut met een woord aan te wijzen,
    dat ook zijne beginselen niet tegen dwaling behoeden. Twintig jaren zijn nagenoeg verloopen, en het niet-verwijderd verschiet blijft nog op verren afstand. Zoo ook enkele vruchten van den wonderboom zijn geplukt, eene enkele voorspelling bij de uitkomst is verwezenlijkt, wij vinden daarin een nieuw bewijs voor de waarheid der leer, door den minister van binnenlandsche zaken verkondigd. Maar

{==265==} {>>pagina-aanduiding<<}
het oude Engeland staat nog: met verjongde krachten biedt het aan alle stormen het hoofd; ondanks, ja, door de parlements-hervorming is het tot een ongekenden trap van welvaart en bloei geklommen. De beroemdste zijner staatslieden, van welke partij of kleur, hebben de vrees om te bederven voor de zucht naar volmaking vaarwel gezegd; het kenmerk der Torys met den grondtrek der Whigs verwisseld. De stem van Lord Eldon, die bij het aannemen der reform-bill uitriep: ‘Nu is het gedaan met Engelands grootheid: de zon van ons volksgeluk is voor altoos ten onder gegaan,’ is lang vergeten; of zoo men er aan gedenkt, het is om de ijdelheid der profetie, of de kracht der vooroordeelen in het voorbeeld van zulk een scherpzinnig man aan te toonen. Het zijn dergelijke herinneringen, waarmede we ons zelven wapenen, en anderen zouden wenschen te beveiligen tegen den invloed van leerstellingen, als die onze begaafde landgenoot onvermoeid blijft prediken. Niet zonder schroom en schoorvoetend, door het gezag van uitstekende staatslieden gesteund, hebben wij het telkens gewaagd eenen man te bestrijden, voor wiens buitengewone talenten en schranderheid wij ongeveinsde hoogachting koesteren; van wien wij op menig veld van onderzoek en meest geliefkoosde studie het woord des dichters bezigen:

‘Tu duca, tu signore, è tu maestro.’

Bovendien heeft het karakter van den Heer Groen, zijn godsdienstige zin, zijn rusteloos arbeiden, voor ons volk en in onzen tijd, eene hoogst innemende zijde, en eigenaardige bekoorlijkheid. De ligtzinnigheid van zoo velen, de vadsigheid en onaandoenlijkheid voor alles wat hoogere belangen geldt, doen gretig het oor van den ernstigen en meer nadenkenden tot hem keeren, die zich van beter geest doortrokken toont. Is het niet te betreuren, dat zoo veel goeds verloren gaat, door de wijze, waarop zulke bekwaamheden worden besteed, door de rigting aan zoodanige werkzaamheid gegeven: ‘Who would not grieve if such a man there be, Who would not grieve if Atticus were he?’
Hoevele scherpzinnige, behartigenswaardige opmerkingen en wenken voerde hij aan bij de behandeling der departemen-

{==266==} {>>pagina-aanduiding<<}
ten van eeredienst. Vreemd en in strijd met zijne erkende beginselen, dacht het ons aanvankelijk, dat de Heer Groen als voorstander optrad van het behoud der ministeriën. Wie toch heeft zich met meer moed en rondborstigheid ten allen tijde verzet tegen de inmenging van staatswege in de aangelegenheden der kerk; of de maatregelen tegen de afgescheidenen zoo openlijk afgekeurd, en wel in dagen toen oppositie zeldzamer, hagchelijker, derhalve meer verdienstelijk was en karakter bewees dan sedert. Maar wij zwichten gaarne voor de gronden in zijne opmerkelijke rede bijgebragt. De kritiek der drie ministers, die niet beantwoord hebben aan het ideaal, zelfs niet aan het idée dat de Heer Groen en zijne vrienden zich vormen van hetgeen een minister van eeredienst behoort te zijn, getuigde zeker van openhartigheid, van het opvolgen der leer, dat publieke personen publiek moeten behandeld worden. Waarschijnlijk is het een bewijs, dat ook wij te weinig onderscheid maken tusschen het spreken over personen, wat hunne staatkundige beginselen aangaat, en eene onbetamelijke personaliteit, als wij rondborstig verklaren, dat de aanval tegen den laatsten minister van hervormde eeredienst onvoegzaam en onverdiend was: meer eene proeve van stekelige beleefdheid, dan bestanddeel van die παῤῥησια, zonder welke ongetwijfeld parlementaire discussie onmogelijk is. Noch de handelingen, noch het karakter van den Heer van Heemstra veroorloven, dat men met geringschatting van zijne diensten als bewindsman spreekt. Hij behoeft der adelijken titel niet om tot de Edelen, tot de edelsten van den Lande te behooren. De redevoering, op dienzelfden morgen uitgesproken, had nog doen blijken van helder inzigt en edelaardige gevoelens. Hij was de eerste, die zich de belangen van het Israëlitisch kerkgenootschap met warmte aantrok; eene toevallige omstandigheid heeft alleen verhinderd, dat een bevoegd regter
nog in dezelfde zitting, ten aanhoore der natie, aan zijne verdiensten in dit opzigt hulde bragt. Bijkans zouden wij zeggen, dat zijn gedrag en zijne houding gedurende de tuchtiging en onder de opgeheven roede het krachtigst bewijs tegen zijnen beschuldiger waren, eene logenstraffing van diens beweren, dat alleen bekende politieke gevoelens hem den ministerieëlen zetel hadden verschaft. Althans in het oog 
{==267==} {>>pagina-aanduiding<<}
van hen, die zelfbeheer, matiging, verdraagzaamheid onder de eerste vereischten in het hoofd eens departements van eeredienst tellen: ‘quas ad res civîs instituit et vocat eas omnîs complexus est ipse; nec leges imponit populo, quibus ipse non pareat; sed suam vitam ut legem praefert suis civibus.’ Zonder veel rondhooren en rondvragen kan men vernemen, hoe veel bitterheid door zijne verzoenende tusschenkomst gelenigd werd, hoe vele zaden van tweedragt, ook ten gevolge der medewerking van zijnen katholieken ambtgenoot, door hem vóór het ontkiemen gestikt zijn. Voorwaar, dit zijn argumenten, die voor het nut der ministeriën pleiten, die het behoud der departementen voor alsnog welligt raadzaam doen zijn, die, met één woord, de handelwijze van dit gouvernement volkomen regtvaardigen. Want dat de proef niet zuiver zou genomen worden - zoo als de Heer van Heemstra meende - is door den minister van justitie overtuigend weêrlegd. Zoo ver kan de ‘voraussetzunglosigkeit,’ hier althans, niet gaan, dat het losmaken der banden, die kerk en staat verbinden, geheel buiten aanmerking blijve: vooral niet bij hen, die het streven daarheen voor een grondwettelijk voorschrift houden. Zeer karakteristiek voor de manier van den Heer Groen was nog de wijze, waarop hij de welsprekende rede van het nieuwe lid van Hoëvell beantwoordde. Ongetwijfeld heeft hij zich met ons verblijd over diens verkiezing, over de wegneming van de zeer regtmatige klagt, dat onder de leden der
vertegenwoordiging niemand gevonden werd, die de behoeften onzer onschatbare Oost-Indische bezittingen in bijzonderen zin, althans door eigen aanschouwing, had leeren kennen, en dus hare belangen tegenover de zware eischen van het moederland behartigen, voorstaan, bepleiten kon. Niet dat we ons illusies vormen van den invloed der zoogenaamde specialiteiten. Hier wederom hechten we ons zegel aan de menschkundige uitspraak van den schrijver der ‘Bijdrage tot de Herziening der Grondwet,’ bl. 30. ‘Men is tegen de eenzijdigheid, welke men bij den man van het vak vermoedt, althans zoo hij een ander gevoelen, dan het onze, voorstaat, op zijne hoede. De deskundige buiten de vergadering heeft meer gezag dan de deskundige in de vergadering. 
{==268==} {>>pagina-aanduiding<<}
Elk bewaakt de vrijheid zijner overtuiging des te naijveriger, hoe meer gevaar hij loopt door een medelid te worden beheerscht.’ - Maar bij de halve kennis omtrent onze koloniën, - natuurlijk gevolg van het stelsel der geheimhouding, - bij het uitzigt op een contradictoir debat over de voortaan te volgen regelen van bestuur, is reeds in de tegenwoordigheid van een expert een waarborg, dat van de tafel der ministers geene verklaringen en verzekeringen dan met behoedzame zorg gegeven zullen worden, en niet dan op goede gronden steunend. Men zal niet meer zien, dat in de vergaderzaal onzer vertegenwoordigers feiten als onbetwistbaar worden afgemaald, die in Indië onwillekeurig een glimlach wekken, of waarvan het tegendeel aan ieder zaakkundige bekend is. Nu had de Heer van Hoëvell, in eene uitgewerkte rede, hoogst-belangrijke mededeelingen met een talent en vuur voorgedragen, waaraan de geheele vergadering hulde deed. Ook de Heer Groen betuigde hem daarvoor zijnen dank, en noemde ze blijken, dat de jaren, in Indië doorgebragt, niet vruchteloos waren besteed. Doch hij meende tevens te moeten waarschuwen tegen den indruk van het gesprokene, tegen te groote ingenomenheid met
zekere denkbeelden, welligt uit een personelen toestand voortgevloeid, en op een individueel gevoelen rustende. En de waarschuwende stem was die van den Heer Groen! Daarbij werd van Alphen aangehaald, als het monopolie-stelsel toegedaan; - doch hieromtrent wachten we liever op de naauwkeuriger opgaven in het Bijblad. Ongelukkig had de redenaar met Oosterschen gloed van Sumatra, Borneo, Celebes, de Molukkos en ‘duizend eilanden’ gesproken; en de gadelooze ironie, waarmeê deze uitdrukking opgenomen en met het sloopen van hellingen in verband gebragt werd, zal ieder hoorder onvergetelijk blijven.







{==269==} {>>pagina-aanduiding<<}

Middennederlandsche Prosodie.

W.J.A. Jonckbloet, Over Middennederlandschen epischen versbouw. Amsterdam, P.N. van Kampen, 1849.

Derdehalve eeuw ongeveer is het geleden, dat de Middennederlandsche dichtwerken begonnen bekend te worden. In 1591 kwam het eerste, de Kronijk van Melis Stoke, in het licht. Gingen de meeste exemplaren van dezen druk verloren eer zij nog den winkel van den uitgever verlaten hadden, de nadruk van 1620 vergoedde dit verlies. Ik noem Melis Stoke den eersten die bekend werd. Er zijn wel van sommige andere Mnl. gedichten veel oudere uitgaven; maar deze waren misschien toen reeds vrij zeldzaam, en bovendien den ‘Seghelijn,’ den ‘Caerl en Elegast,’ den ‘Wapene Martijn,’ wie las die buiten het onbeschaafde volk? Wie een man van kennis of smaak meende te zijn, zag er niet naar om, ja het is wonder, dat Professor Boxhorn nog met zoo veel aandacht het handschrift van ‘der Minnen Loep’ doorbladerde, dat hij er het verhaal van Graaf Floris in vond. Sedert 1591 dus, of althans sedert 1620, was ten minste één uitgebreid Mnl. dichtwerk voor elk toegankelijk, en nu eerst is men zoo verre gekomen, dat men de versificatie onzer voorvaderen begrijpt. Het geschrift, aan het hoofd van dit opstel genoemd, is het eerste, waarin de versbouw der Mnl. gedichten wordt verklaard.

{==270==} {>>pagina-aanduiding<<}

Vreemd is dit, maar toch zoo vreemd niet als het wel schijnt. Het eerste en voornaamste, waardoor zich, naar de denkwijze der zeventiende eeuw, een gedicht van proza onderscheidde, was het rijm. Dichter en rijmer waren woorden van ééne beteekenis, het laatste was dikwijls niets minder deftig dan het eerste. Ja, zoo geheel synoniem waren zij geworden, dat niet alleen Jan Zoet, die zeker niets anders dan Hollandsch, en nog het best plat Amsterdamsch, verstond, op de lijst der personen voor zijn treurspel ‘Thimoklea,’ Pindarus laat voorkomen met den titel, ‘de Thebaansche Rijmschrijver,’ maar dat b.v. een Jan de Brune de Jonge, die als regtsgeleerde toch Latijn kende en ieder oogenblik Latijnsche schrijvers citeert en vertaalt, Ovidius den vernuftighsten der Rijmschrijvers heet 1. Hield men nu het rijm voor het voornaamste kenmerk van een gedicht uit dien tijd, wie gedichten uit vroegere dagen gelezen of ingezien hadden, zullen zonder twijfel gemeend hebben, dat deze door niets dan door het rijm alleen van proza verschilden. Ik geloof dit veilig te kunnen aannemen, al weet ik er ook geen bewijs voor bij te brengen. Mij dunkt, in die eeuw moest men dit meenen. De verzen der Rethorijkers, en van deze kende men er genoeg, waren veeltijds meesterstukken van rijmkunst, soms door geenen Carolus Tuinman te overtreffen, maar de versificatie was ellendig slecht. Met het laatst der 16de en het begin der 17de eeuw, werd dit beter. Petrarca, Tasso en Ariosto, vooral Bartas, Ronsard en andere Fransche dichters, werden vlijtig gelezen, en een groote vooruitgang in dit opzigt was er het gevolg van. Wie nu in de 17de eeuw terugzag op de dichters van vroegeren tijd, bespeurde dien vooruitgang duidelijk. In de latere gedichten van Hooft en anderen van dien tijd, vond hij goede, zelfs uitstekend goede verzen; die van
Hooft en Vondel, uit hunnen eersten tijd, van Bredero, in het algemeen die uit het begin der 17de eeuw, waren merkelijk minder goed; die van Spieghel en zijne tijdgenooten gebrekkig; die van de Rethorijkers uit de 16de eeuw slecht. Wanneer nu iemand, die niet begreep, dat onze dichters uit de 13de en 14de eeuw,

{==271==} {>>pagina-aanduiding<<}
ten opzigte van hunnen versbouw, andere regelen volgden, dan men een paar honderd jaren later van de Italianen en Franschen had overgenomen - en dit begreep niemand - wanneer zoo iemand Melis Stoke, den eenigen ouden dichter, toen uitgegeven, inzag, moest hij wel tot het denkbeeld komen, dat dit stuk, wat de versmaat betrof, zooveel beneden de gedichten der Rethorijkers stond, als het ouder was, en derhalve, dat onze oudste verzen enkel rijmden, dat men later langzamerhand eenig denkbeeld van versmaat gekregen had, en dat men de Nederlandsche verzen, van de oudste die men kende, tot op die van den laatsten tijd toe nagaande, eene trapswijze verbetering in dat opzigt bemerkte. Had men ook, wat eene enkele maal gebeurde, een handschrift van eenen onzer vroegere dichters gezien, men sprak altijd van oude rijmen, en de Kronijk van Melis Stoke en later die, welke voor Lodewijk van Velthems werk doorging, werden onder den naam van ‘Rijmkronijk’ uitgegeven.
In 1781 had men het nog weinig verder gebragt. In dat jaar kwam de Verhandeling van Huisinga Bakker in het licht, ‘Over den ouden, gebrekkelijken en sedert verbeterden trant onzer Nederduitsche versen.’ Zijn oordeel over de verzen van Melis Stoke is dit. ‘Ik hebze met aendagt, een en andermael gelezen, maer ik vindze allen zo ruw en onregelmatig, datze den naem van versen niet draegen konnen: als men door rijmen verstaet, de op elkander klinkende slotklanken, gelijk men in vervolg van tijd verstond, dan zijn het ook rijmen. Evenwel zo men op den aenhef der chronijke, en hier en daer in dezelve, agtgeeft, schijnt het of Melis een edeler eigenschap in een vers gekend heeft.’
Hij ziet dus, er is eenige orde in die verzen, sommige woorden zijn anders geplaatst, dan zij het in proza zouden geweest zijn, zonder dat het rijm daartoe dwong. Derhalve, ‘Kerkliederen, die, gelijk men weet, in 't Latijn, en naer de Latijnsche voeten, opgesteld waren,’ hebben den rijmer een duister denkbeeld van versmaat gegeven. Zoo zet Huisinga Bakker pas den voet op den goeden weg, of hij dwaalt er weder af, en, zoo als ook kwalijk anders zijn kon, nu hij een Mnl. gedicht naar de regels der Latijnsche prosodie gaat lezen, komt hij tot het resultaat: ‘het geheele rijmwerk

{==272==} {>>pagina-aanduiding<<}
is ongeregeld, heeft gestadige afwijkingen van hooge en laege greepen, en anders om: somtijds hebben zijne regels een halve voet te veel, somtijds te weinig; dan weer vergeet hy de geheele cadans, en schrijft proza.’
Het moest nog meer dan vijftig jaren duren, eer men den goeden weg gevonden had. Prof. Bormans gaf in 1837 zijne meening te kennen, dat de verzen onzer ouden niet ruw en ongeregeld, maar integendeel aan bepaalde regels onderworpen waren. De voornaamste dier regels zijn: alle regels hebben een bepaald getal syllaben, zeven of acht, zelden meer: de maat is trochaisch of jambisch: op elkander rijmende verzen hebben dezelfde maat. Gaarne kennen wij aan Bormans de eer toe, dat hij de eerste geweest is, die zijne overtuiging heeft uitgesproken, dat de verzen onzer oudste dichters naar vaste regels zijn zamengesteld, ook vóór Mone, die eerst een jaar later zijne gedachten daaromtrent openbaar maakte. Wij erkennen, dat hij reeds opmerkte, dat elisie, syncope, enz., dikwijls voorkomen; maar wij mogen het evenmin verzwijgen, dat zijne hoofdregels alle drie verkeerd zijn, en dat de regels, die voor Latijnsche verzen gelden, hem te veel in het hoofd zaten, om ze voor die van onze ouden te vinden. Hij ontkent dit in een vrij hevig artikel, in het Belgisch Museum voor 1846 geplaatst, waarin hij zijn systeem verdedigt en toelicht. De eerste zijner regels, zegt hij, verschilt niet van die van Mone, ‘die gewönlichen niederl. Verse haben vier hebungen, wie im Teutschen;’ alleen wat de laatste er bijvoegt, ‘dat in iederen voet de daling ontbreken kan,’ ontkent hij. Maar dit juist maakt een zeer groot verschil. Juist omdat in iederen voet de daling ontbreken mag, kan men van geen vast getal syllaben in iederen regel spreken, kunnen er ja acht zijn, en meer, wanneer men den voorslag meêtelt, maar ook minder, zijn er zelfs verzen met vier toonverheffingen van niet meer dan vier syllaben mogelijk. Om dezelfde reden kan men bij onze vroegste dichters van geen trochaïsch of jambisch metrum spreken. En dat de derde regel van Bormans niets beter is dan de twee andere, kan men op elke bladzijde van een Mnl. gedicht eenige malen
bewezen zien, of men moet de verzen lezen gelijk hij ze leest, b.v.:

{==273==} {>>pagina-aanduiding<<}


Die dé waerheít best wísten 
Op béginnén te scríven. 
Transféreerdé met siére hant. 
Ván allén dietscén poéten. 
Dié meestré vandér wet wáren. 
Die sí noit én haddén gehoórt. 
Hoe hí Lazárusé ghenás. 


‘Om al het kunstige van deze versificatie uit te leggen, ware een halve week schrijvens noodig,’ zegt Prof. Bormans. Wij gelooven het gaarne.
Mone, wien ik reeds noemde, was het, die het eerst de hoofdwet uitsprak, waaraan de Mnl. verzen gehoorzamen: ‘de gewone Nederlandsche verzen hebben vier toonverheffingen: de daling kan in iederen voet ontbreken.’ Wat hij er meer van zegt in de weinige regels, die over dit onderwerp handelen, betreft zaken van minder belang en is ook slechts voor een gedeelte waar. Intusschen de eerste regel was gegeven, de grondslag gelegd, waarop anderen nu een goed systeem konden bouwen. Prof. Jonckbloet heeft die taak op zich genomen, eene moeijelijke taak, die, zou zij waardig volbragt worden, bij eene grondige taalkennis, een onvermoeiden ijver en een juist oordeel vorderde. De resultaten van zijn onderzoek, welke hij in zijn werk: ‘OverMiddennederlandschen epischen versbouw’, bekend heeft gemaakt, bewijzen dat hij er al de vereischten toe bezit.
De uitgave van het boek is de vervulling eener belofte, voor drie jaren, bij gelegenheid der recensie van Lulofs ‘Handboek’ gedaan. Dat wij minder ontvangen, dan wij op grond dier belofte verwachtten, leert reeds de titel. Alleen over epischen versbouw wordt gehandeld. Waarom de lyrische gedichten zijn uitgesloten, is moeijelijk te gissen. Het onderzoek zou er weinig omslagtiger door geworden zijn. De wijze waarop de verzen van vier en drie toonverheffingen en de verschillende rijmen elkander opvolgen, is het voornaamste, waardoor zij zich van het epos en leerdicht onderscheiden. Maar er is hier meer vreemds. Noch inhoudsopgave, die u door het boek den weg wijst, noch register, dat u het zoeken gemakkelijk maakt; en geene aangename afwisseling geeft het u, wanneer gij u ieder oogenblik door

{==274==} {>>pagina-aanduiding<<}
Hegel of Lachman of Raynouard in hunne taal hoort aanspreken, die wel eens eene gansche bladzijde lang aan het woord blijven. Jonckbloet verdedigt zich omtrent dat alles in den brief aan Prof. Bormans, waar het boek mede aanvangt. ‘Ik beken,’ zegt hij, ‘dat ik er niet naar streefde een kunstwerk te leveren: 't zijn nagenoeg mijne adversaria op dit punt die ik doe drukken - tot eene omwerking ontbreekt het mij letterlijk aan tijd,’ en voegt er, om al wie er nog aanmerking op zou willen maken af te schrikken, een forsch citaat uit Vischers intreerede te Tubingen bij. Ik geloof niet, dat die verdediging veel baten zal. Waren de lezers van het boek Duitschers, dan was het iets anders. Daar te lande toch meenen de meeste geleerden, even als Vischer, dat men bij een wetenschappelijk werk met den vorm niets te maken heeft, en aan die meening hebben wij menig barbaarsch woord, menige pas half verstaanbare constructie en een goed deel van den geleerden onzin te danken, waarop Duitschland ons niet zelden onthaalt. Maar wij Hollanders hebben het nog zoo ver niet kunnen brengen: ook daar, waar de stof hoofdzaak is, beschouwen wij den vorm wel als bijzaak, maar toch niet als iets onverschilligs. Wij zijn niet dwaas en onbillijk genoeg, om van den schrijver, wien het alleen om bevordering der wetenschap te doen is, een kunstwerk te verlangen; maar wij zien toch gaarne, dat hij aan den vorm ook eenige zorg besteedt. En had J. ook den tijd niet tot eene ‘omwerking,’ hem, wien het ook in dit opzigt aan bekwaamheid en vaardigheid niet ontbreekt, had het weinig tijd en moeite behoeven te kosten, om zonder dat, zijn werk veel aangenamer en bruikbaarder te maken. Intusschen wij willen van niemand het onmogelijke vorderen. Dat er tot eene naauwkeurige herziening geen tijd overschoot, is niet vreemd: de groote haast, waarmede het werk geschreven en gedrukt is, blijkt uit alles. Zelfs hinderlijke germanismen, welke den geleerde, die
veel Hoogduitsch leest, soms onbedacht uit de pen vallen, treffen wij hier aan. Zoo, b.v., wordt gesproken van nevenregels, nevenaccent, neventoon (neven wordt in onze taal nooit als voorvoegsel gebruikt), van aanluidende en uitluidende consonanten. Men beschuldige mij niet van vitterij, omdat ik in een werk,

{==275==} {>>pagina-aanduiding<<}
dat zooveel verdienstelijks heeft, zulke kleinigheden niet onopgemerkt voorbijga. Ik zou er geene melding van maken, vond ik ze elders: want men ontmoet er bijna overal. Boeken in zuiver Hollandsch geschreven, zijn tegenwoordig zeldzamer dan zulke, waarin men een dozijn Hoogduitsche woorden of constructies op elke bladzijde kan tellen. Ik spreek er van, opdat men zich niet op het voorbeeld van J. beroepe, om het gebruik van woorden te wettigen, die alleen door gebrek aan tijd tot een aandachtig nalezen van het geschrevene zijn blijven staan.
Maar genoeg over den vorm. Laat deze het een en ander te wenschen over, de belangrijke inhoud schenkt daarvoor ruime vergoeding. Op het veld, door J. ter bearbeiding uitgekozen, was nog bijna niets verrigt. Hij moest dus zelf bij onze dichters de regels, die zij in hunnen versbouw volgden, opsporen. Van den ijver, daaraan te koste gelegd, kan de menigte van verzen, door het boek verspreid, en de lijst van aangehaalde werken eenig denkbeeld geven. Ééne zaak evenwel was er, die hem den arbeid merkelijk verligtte. De regels der middenhoogduitsche metriek waren reeds gevonden: vooral aan Lachmann komt de eer toe, die te hebben aan het licht gebragt. Dat van die regels een groot deel ook voor het mnl. gelden zou, was te vermoeden. J. heeft daarom ook bij zijn onderzoek, de resultaten door Lachmann, ten opzigte van het Mhd. verkregen, ten grondslag gelegd, zoodat zijne taak zich voor een groot deel bepaalde tot de aanwijzing, waar de Mnl. verzen de wetten, door Lachmann vastgesteld, volgen of er van afwijken.
Trachten wij nu een overzigt te geven van hetgeen Jonckbloets werk inhoudt. Dat wij bij die plaatsen, waar wij van hem in gevoelen verschillen, al betreft dat verschil soms punten van minder belang, ons het langst ophouden, ligt in den aard der zaak.
Als voorloopige regel wordt deze gegeven: ‘dat alle epische gedichten bestaan uit twee aan twee rijmende verzen; elk daarvan bestaat uit vier toonverheffingen, waartusschen men veelal eene minder betoonde sylbe vindt. Soms komt daar nog een voorslag van een of meer sylben bij.’ Men zou nu verwachten dat terstond over het accent gehandeld

{==276==} {>>pagina-aanduiding<<}
werd. Eerst evenwel komt nog een hoofdstuk over ‘kwantiteit.’ Wij maken daar aanmerking op, niet omdat het hier niet op zijne plaats staat, de schrijver gevoelt dit zelf; maar omdat het, naar ons inzien, geheel onnoodig is. Dat ‘wij in het verschil tusschen kwantiteitsverhoudingen bij het Mhd. en Mnl. de reden vinden van de afwijkingen, die in verscheiden prosodische regels dier beide taaltakken zich voordoen,’ is waar. Maar aan te wijzen, dat onze taal vroeger een stellig onderscheid kende tusschen lange en korte vocalen, dat dit onderscheid reeds in de helft der dertiende eeuw weinig meer in acht genomen werd, ofschoon de wijze waarop toen en later een aantal woorden uitgesproken en geschreven werden, daaruit verklaard moet worden, waartoe dient het hier? Wij hebben hier niet te doen met lange en korte lettergrepen, maar met lettergrepen die het accent hebben, en die het niet hebben. Er viel omtrent quantiteit maar ééne zaak te vermelden, namelijk deze: Lengte of kortheid van vocalen doet niets af. Men heeft echter te letten op het onderscheid tusschen tweeklanken en klinkers die duidelijk uitgesproken worden, en klinkers die een flaauwen klank hebben, ja soms naauwelijks hoorbaar zijn. Deze laatste zijn, de zoogenoemde toonlooze e, b.v. in vader, bodem, begin, verstand, de i in de uitgangen ig, ing en lic (niet zelden lec geschreven) in is (waarvoor somtijds es voorkomt), enz., en de o in enkele woorden, waarin die bijna als e wordt uitgesproken. - Dit is iets zeer eenvoudigs, ieder weet het, want het geldt voor onze tegenwoordige taal zoowel, als voor die van vroegere eeuwen. Maar het moest hier toch opgemerkt zijn; menige regel rust er op; en dat, indien deze algemeen bekende waarheid niet ware voorbijgezien, het werk er in meer dan een opzigt bij gewonnen had, zal ons later, vooral bij de beschouwing van het hoofdstuk
over de syncope, blijken.
Daar het in Mnl. verzen vooral op het accent aankomt, is natuurlijk de eerste vraag, waarop het antwoord moet gegeven worden: welke lettergreep heeft in Mnl. woorden het accent? Sommigen zeggen met ten Kate: ‘dat de Duitsche talen altoos den klemtoon op het zakelijke deel der woorden laten vallen,’ anderen met Kinker; ‘dat onze meeste

{==277==} {>>pagina-aanduiding<<}
woorden de meeste kracht eischen op de eerste lettergreep.’ J. wijst kort, maar duidelijk, aan, dat beide waar is, voor zooverre het niet zamengestelde woorden geldt, doch voor het overige niet zonder talrijke uitzonderingen. En nu den laatsten van beide genoemde regels kiezende, geeft hij de afwijkingen daarvan op, welke bepaaldelijk in het Mnl. voorkomen. Daartoe behooren de woorden met be-, ge- en een aantal andere voorzetsels en partikels zamengesteld. Ook mes voor werkwoorden, niet voor zelfstandige naamwoorden. Het vers uit den ‘Barlaäm’ in de noot aanhaald, maakt geene uitzondering. Men leze het met eenen voorslag van twee lettergrepen aldus:

Die misdoén wíllen met oérlógen. 


Omtrent on wordt het volgende gezegd: ‘het heeft den klemtoon in samenstelling met alle woorden die met de partikels be, ge en ver aanvangen, in den regel in samenstelling met substantiva, en bij zuiver Nl. werkwoorden. In samenstelling met adjectiva mist het in den regel den klemtoon. Bij adjectiva van meer dan drie syllaben en die uitgaan op ige, heeft on den klemtoon, terwijl de neventoon op de derde lettergreep valt.’ Wat hier in de eerste plaats genoemd wordt, had eerst later moeten voorkomen, omdat het niet met de andere regels gelijk staat, maar eene uitzondering daarop bevat. En beschouwt men het als zoodanig, dan ziet men ook, dat hier twee gevallen gelijk gesteld worden, die werkelijk verschillend zijn. Men zette dan den regel voorop: On heeft den hoofdtoon in zamenstelling met zelfst. naamw. en werkw. (Barl. III, 43 komt mij voor niet van dezen regel af te wijken. Men kan lezen:

Dat hí sinen wílle ónwaért.) 


In zamenstelling met adject. heeft het dien niet. Nu is het de vraag: wat heeft er plaats waar on staat voor de partikels be, ge, ver? Is zulk een woord een substant., dan heeft naar den regel on den hoofdtoon: is het een adject., dan blijft ook de regel gelden, dat on den hoofdtoon niet heeft, maar ten gevolge van zijne plaatsing vóór eene syllabe met toonlooze e, heeft het een zwakker accent. Zoo valt in het subst. ongelijk de hoofdtoon op on, in het adj. ongelijk de hoofdtoon op de laatste, maar een zwakker accent, op on. Wordt de c uitge-

{==278==} {>>pagina-aanduiding<<}
worpen, gelijk het in Mnl. verzen dikwijls geschiedt, zoo houdt men een adj. van twee syllaben over (b.v. ong'lijk), en dan heeft on volgens den regel geen accent.
De laatste regel omtrent on is geheel onwaar. Hier is, zoo als op meer plaatsen, het verschil tusschen Mhd. en Mnl. niet genoeg in acht genomen, en hetgeen voor de eene taal geldt, ten onregte op de andere toegepast. ‘Bij adject.’, zoo luidt die regel, ‘van meer dan drie syllaben en die uitgaan op ige heeft on den klemtoon, terwijl de neventoon op de derde lettergreep valt.’ Het was onnoodig hier van dergelijke adject. te spreken. Zij volgen den gewonen regel. En wat die i van den uitgang betreft, het is eene i, met de toonlooze e gelijk staande en in de uitspraak daarvan bijna niet te onderscheiden, die daarom ook bijna overal (behoudens zeer enkele uitzonderingen) kan wegvallen. Men leze dan niet, met J.:

Daér hi ónmenígen dach 
Daer óm die óndadíge man. 


maar:

Daer hí onmeéngen dách 
Daer óm die dondáadge mán. 


Verlangt men meer bewijs, men leze de volgende verzen, waaronder er gevonden worden, die, neemt men Jonckbloets regel aan, volstrekt onleesbaar zijn:
Heim. d. Heim. 1205.	Bi onghetidighen dranke of spisen.
Limb. I. 2560.	Nu eist ene ongheloeveghe tale.
Maerl. Nat. Bl. 3162.	Rovet hi die onsalighe keytijf. 1
Lekensp. I. 41.113.	Van ondadighen mannen.
Lekensp. I. 22. 13.	Ende onghestadigher dan die man.
Lekensp. II. 3.110.	Dat van ondrachtighen vrouwen.
Lekensp. II. 59. 66.	Ghelijc enen ondadighen man.


{==279==} {>>pagina-aanduiding<<}

d. Minn. L.	I.	3009.	Op eenre onghenadigher vrouwe.
d. Minn. L.	II.	418.	Mit onsinnigher haesticheit.
d. Minn. L.	II.	3722.	Mittien sloech hi den onsalighen an.
d. Minn. L.	III.	141.	(Var.) Nu willen dese onnamighe sotten.
d. Minn. L.	III.	781.	Om die vule onnamighe zede.
d. Minn. L.	IV.	245.	Wan sy dan onghenadighe zaken.

Zeer vreemd kwam mij de regel voor, die nu volgt: ‘Ant blijft immer onbetoond.’ Het is toch eene vaste wet in onze taal, dat alle zelfst. nw., uit een ander zelfst. naamw. en een voorvoegsel zamengesteld 1, den klemtoon op de eerste lettergreep hebben, met uitzondering van de zamenstellingen met ge. De toonlooze e is van die uitzondering de oorzaak. Derhalve zouden wij verwachten, dat gelezen moest worden: ántwoord.
Eene even vaste wet is het, dat bij werkwoorden, van zoodanige substantiva afgeleid, de klemtoon op het voorvoegsel valt. Die wet lijdt geene uitzondering. Zoo b.v. zegt men áchterklappen (achterklap bedrijven), hij áchterlapt; áchterlappen (van eenen achterlap voorzien), hij áchterlapt, part. geáchterlapt; ónwêeren, het ónwêert, het heeft geónwêerd. Op dezelfde wijze ántwoorden, hij ántwoordt, geántwoord.
Voegt men nu hierbij, dat antwoord en antwoorden (reeds in de 13de eeuw de eenige woorden met and, welke onze taal bezat) tegenwoordig altijd met den klemtoon op de eerste lettergreep worden uitgesproken, dan heeft men reden, om krachtige bewijzen te vragen, eer men eenen regel aanneemt, als door J. gegeven is. De plaatsen evenwel, uit oude dichters door hem bijgebragt, kunnen even goed met den klemtoon op and gelezen worden, op deze wijze namelijk:

Maér soe ántworde, áls die fiére. 
Reináert ántworde: gí doet qúaet. 
Laét mi ántworden sínen tréken. 
Si ántwórden áltemále. 
Wálewein ántwórden saen. 
Deer Wálewein ántwórde saen. 
Ántwordí 'r so hí eerst mách. 

{==280==} {>>pagina-aanduiding<<}

Ótte die cóninc ántworde sáen. 
Die vróuwe ántworde wéder dán. 
Dlám ántworde: hére in dóe. 
Ántwórde dwílt ende seíde. 
Fergúut ántwoerdem ál te hánt. 
Ferguút ántworde ál te hánt. 
Si ántwórden hém gheréit. 


Dat daarentegen die woorden op sommige plaatsen bezwaarlijk met den klemtoon op de tweede kunnen gelezen worden, blijkt uit het bijgevoegde: ‘Evenwel schijnt het ook betoond voor te komen (ántworden), b.v. Wal. 87, enz. Men late zich daar echter niet door den schijn bedriegen, maar betoone antwórdé.’ Doch het leggen van het accent op eene toonlooze e, al gebeurt het ook nu en dan, is geene zaak, die zoo ieder oogenblik voorkomt. En wanneer men nu eenen regel als dezen niet kan staande houden, zonder op verscheidene plaatsen tot het leggen van eenen verkeerden klemtoon, en dit is het hier toch inderdaad, zijne toevlugt te nemen, is er reden om aan de gegrondheid van dien regel te twijfelen. Daarbij, leest men die zelfde verzen met den hoofdtoon op ant, dan is er geene zwarigheid:
Wal.	87.	Daer ne ántwórde noyt éen van wórde.
Wal.	119.	Die cóninc ántwórde mettíen.
Wal.	1067.	Wálewein andwórde mettíen.
Wal.	1119 en 1211.	Die cóninc ándwórde mettíen.
Beatr.	119.	Hi ántwórde met sínne.
Renout.	202.	Renoút ántwórde mettésen.
Kar. d. Gr.	3, 2.	Antwórde Lucáse sáen.

Ook waar ik elders bij onze ouden deze woorden heb aangetroffen, heb ik er mijn gevoelen door bevestigd gevonden. Het z.n.w. antwoord is mij nog in de volgende plaatsen voorgekomen:
Francisc.	3066.	Ándwoort, dátsi móesten hóuden.
Barl.	3, 185.	Want wí gheen ántwérde en connen.
Wap. Aant.	36.13.	Ic wille dánd woérde waghen.
d. Minn. L.	1, 2694.	Áy, dair ís een ántwoirde án!
Hildegaersb.	f. 116.	v.b. Wíllem wíllic u ántwoerde ghéven.
Reinaert	2952.	Belíjn den cóninc ántwoorde gáf


{==281==} {>>pagina-aanduiding<<}

Reinaert	2146.	Gaf hi Reinaérde félle ántwoórde 1.

Het werkw. antwoorden heeft of een zwakker accent op de tweede, of die lettergreep is zonder accent en dan valt de toonlooze e in de slotsyllabe weg 2. Voorbeelden van het eerste geval:
Hildegaersb.	f. 7.	v.b.	Si antwoorden ende spraken.
Hildegaersb.	14.	r.a.	Si antwoerden neder tale.
Hildegaersb.		r.a.	Si antwoerden ter selver stont.
Hildegaersb.	16.	r.a.	Ic antwoerde: hoert nae mi.
Hildegaersb.	17.	r.a.	Ic antwoerde sonder helen.
Hildegaersb.	22.	v.a.	Hi antwoerde hem al vlyende.
Hildegaersb.	32.	r.a.	Die enghel die antwoerde hem, die.
Hildegaersb.	97.	v.a.	Ick bin tandwoerden al ghereet.
Hildegaersb.	42.	v.b.	Hi antwoerde naden vraghen.
Hildegaersb.	49.	v.b.	Maria, di antwoerdic dan. 3
Hildegaersb.	89.	v.a.	Doe antwoerde ic: Lieve vrient.
Hildegaersb.	108.	v.a.	Doe antwoerden dese twie.
Hildegaersb.	109.	v.a.	Doe antwoerde ic desen tween.
Hildegaersb.	115.	r.a.	Dit te antwoerden nader tale 4.
Limb.	II.	768.	Die bisscop antwerde den baroen. 5
Limb.	II.	54.	Die vader antwerde ter vaert.
Limb.	II.	540.	Die ridder antwerde mettesen.
Wal.		4018.	Deer Walewein andworde mettien.
Renout		800.	Ywe antwordede nu.
Troj. Oorl.		507.	Antwerde Pollexina.


{==282==} {>>pagina-aanduiding<<}

Walew. 1076, 1511, 1914, 1986, 2037; Limborch, II. 478, 537, 594, 682, 756, 822, 849, 877, 1819; IV. 736, 976; VII. 378; Esop., 39.9; Barlaäm, I. 172, 177, 188 1; III. 44, 58; Francisc., 1374, 2345, 2747, 3148; Reinaert, 1446, 2627, 2811, 3430; Renout, 591, 613, 645, 678, 795, 851, 1034, 1074, 1095, 1112, 1140, 1186, 1207, 1304, 1370, 1625, 1741.
Van het tweede:
Hildegaersb.	f. 15. v.b. Die knaep antwoerde: had ic ghevonden.
Hildegaersb.	28. v.a. Antwoerde die ridder optie stede.
Hildegaersb.	30. r.b. Tserpent antwoerde: Ridder vry!
Hildegaersb.	32. v.a. Dander Maria antwoerde doe.
Hildegaersb.	33. r.a. Die knaep antwoerde: Lieve hoer.
Hildegaersb.	- r.b. Die knaep antwoerde ter selver stont.
Hildegaersb.	37. r.a. Die knaep antwoirde als die vroede.
Hildegaersb.	- v.b. Antwoerde mi mit zoeter tale.
Maerl.	I. 317. Mettesen worden so antwordi.
Limb.	IV. 595. Her Echites antwerde hare.

Maerl.Rijmb. f.121.b. 2 Jesus andworde: hen es geen man.
Reinaert, 2148, 3178; Walew., 1199, 1788, 1826; Renout 670, 1108, 1180, 1729; Barl., I, 177, 187, III. 192; Limb., II. 127, 603, 1161; III. 285, 476; Franc., 2586, 2841, 2931.
Zoo is er dan onder meer dan honderd plaatsen, waar mij het woord antwoorden is voorgekomen, geene enkele, waar men genoodzaakt is den hoofdtoon op de tweede syllabe te laten vallen, dan misschien
Franc. 2265. Met heten wille hi dit antwoort.
dat evenwel geene bewijsplaats is, daar verplaatsing van het accent om het rijm niet zelden voorkomt. Men leze dus ántwoord en ántwoorden.

{==283==} {>>pagina-aanduiding<<}

Ook met den volgenden regel kunnen wij ons niet vereenigen: ‘de woorden die eene vrouwelijke hoedanigheid uitdrukken en van mannelijken gevormd worden door achtervoeging van de of inne hebben het accent niet op de eerste lettergreep, b.v., apínne, coningínne en meestérse, costérse.’ Alleen wat inne betreft is het waar. Misschien wordt door eene drukfout de in plaats van se gelezen. Zoo niet, dan kunnen niet anders bedoeld worden, dan woorden als graefnede en dergelijke, en deze hebben den hoofdtoon niet op de voorlaatste, maar op eene vorige lettergreep. De voorlaatste is of, wanneer de laatste e door insmelting of apocope wegvalt, zonder klemtoon, of heeft een zwakker accent.
Stoke,	IV.	48.	Van Hénego
{== afbeelding 
	
==} {>>afbeelding<<}
    
en wás si graéfnéde.
Limb.	V.	1043.	Dát mijn vróuwe die gráfenéde.
Troj. Oorl.	47.	Poléxiná haer zwáefnéde.

Even zoo is het gelegen met de vrouwelijke woorden op ersse. J. erkent dat Beatr. 859 gelezen moet of ten minste kan worden sónderse. Doch ook op de andere plaatsen, die hij opgeeft, is niets, wat ons noodzaakt den klemtoon op de voorlaatste te laten vallen. Men oordeele!
Kar. d. Gr.	1.495.	Énde ontbóden die méestérsse.
Lanc.	2.15090.	Sire dóchter méestersen, díe conínc.
Beatr.	29.	Cóstérsse wás si dáer.

Ik voeg er nog deze bij:
Beatr.		554.	Dréef die sóndersse álle dághe.
Beatr.		601.	Si héeft hier cóstérsse ghesíjn.
Beatr.		697.	Sóndérse, doer ú ghedáen.
Beatr.		762.	En móchte die zóndersse, díe daer leít.
Beatr.		926.	Lách die sónderse énde lás.
Limb.	I.	2241.	Ende ál bi dérre quádérssen.
Floris.		742.	Clúsenerse, nó so gódelic wíjf.

Dat dergelijke woorden zoo uitgesproken moeten worden, leert reeds hun oorsprong. Het zijn adjectiva, afgeleid van mannelijke substantiva op er of aar. Deze beide uitgangen zijn eigenlijk één en dezelfde: de duidelijk verneembare klank a verzwakte in vele woorden tot eene toonlooze e. Vandaar, dat die beide uitgangen ook dikwijls verwis-
{==284==} {>>pagina-aanduiding<<}
seld worden 1. En omdat nu er of aar in deze woorden nooit den hoofdtoon heeft of kan hebben 2, zoo kan het dit evenmin in de woorden, die van deze door middel van achtervoegsels zijn gevormd. Zulke woorden hebben dus op de voorlaatste of geenen of eenen zwakkeren klemtoon, waartoe zij meer geschikt zijn, naarmate de aklank duidelijker gehoord wordt.
Onwaar is ook de volgende regel: ‘woorden met de uitgang ine (voor ene) hebben den klemtoon mede niet op de wortelsylbe maar op de tweede.’ Het voorbeeld uit den Reinaert bewijst niets, want woestine behoort niet tot deze klasse van woorden, omdat daarin de e en i niet verwisseld worden. De overige leze men dus 3:
Wal.	1317.	Of yémen síne wápine wéet?
Franc.	1665.	Wánt hine ín enen víerinen wágen.
Franc.	2088.	Dat dórdine wíde wás gespréet 4.
Es.	bl. 86.	Vliech óp tóten wólkinen hóghe.
Wal.	987.	Een béckíjn van róden góude.

Wat J. verleid heeft, hier eene uitzondering op den algemeenen regel te vermoeden, is waarschijnlijk geweest de verkeerde klemtoon, welke in het rijm dikwijls op deze woorden gelegd wordt, en de ij waarmede men ze niet zelden geschreven vindt. Dat het eerste niets afdoet, heeft geen bewijs noodig; maar even weinig doet het tweede af. Het is bekend, dat men stoffelijke adjectiva, verkleinwoorden op kijn en eenige

{==285==} {>>pagina-aanduiding<<}
andere substantiva met dergelijken uitgang, als wapene, ordene, enz., nu eens met e dan eens met i aantreft. Zoo vindt men gulden en guldijn, eigen en eigijn, ordene en ordine, wapene en wapine, teken en tekin, enz. De schrijfwijze en ook de uitspraak (in vroegere eeuwen verschilden die minder dan tegenwoordig) wankelt hier tusschen de toonlooze e en een klank, die daaraan nagenoeg gelijk, maar toch iets scherper is, en die door de i, of, wanneer in dezelfde lettergreep nog een medeklinker volgt, meestal door de ij wordt uitgedrukt. Overigens is in deze woorden de schrijfwijze met e, i of ij geheel willekeurig en duidt geen verschil van uitspraak aan. Alleen waar op zulk eene lettergreep een zwakker klemtoon valt (of in het rijm de hoofdtoon), wordt gewoonlijk geene e geschreven, en dat daar ook de uitspraak meer naar den i-klank, als scherper en om die reden geschikter om het accent te hebben, zweemde, is allerwaarschijnlijkst. Omgekeerd nemen weder dergelijke klanken, omdat zij iets meer zijn dan de toonlooze e, een zwakker accent aan; maar omdat zij toch niet gelijk staan met duidelijk uitgesproken klinkers of tweeklanken, kunnen zij nooit den hoofdtoon hebben, behalve als rijmwoorden. Den hoofdtoon heeft de wortelsyllabe. De lettergreep en, ijn, ine heeft óf zwakker accent, óf staat zonder accent, óf valt weg. Voorbeelden van het eerste:
Limb.	385.	Die héydéne die oéc die stád.
Francisc.	1757.	Der broéder órdíne te sámen.

van het tweede:
Franc.	215.	Dit dóchte een vóortékin wésen.
Reinaert,	99.	Stont óp een hóndekijn, hiét Cortóis.
Wal.	1054.	Die álle gáder góudijn wáren.
Wal.	1188.	Die wíllic dát sijn éghijn blíve.
Wal.	3515.	So stáet een góudijn vóghelkíjn.
Wal.	3522.	Hánct een goúdijn béllekíjn.
Wal.	3560.	Een góudijn áren státer ghewrócht.
d. Minnen L.	2,3126.	Glýmmende óf hi gúlden wáir.
d. Minnen L.	3130.	Daer óp had hí enen gúlden cróen.
Troj. Oorl.	1310.	Ésschene scáchte, diese hébben wílde.

Op deze laatste plaats kan men echter even goed syncope

{==286==} {>>pagina-aanduiding<<}
als apocope onderstellen. Zoodanige syncope vindt men in schrift uitgedrukt, Franc. 896:

Gemaect was van steenne gewerke. 


Om nog een paar voorbeelden te geven van het wegvallen der e of i in zulke woorden:
Franc.	955.	Drie kérken eér hi dórdine begán.
Franc.	894.	Dats deélkijn in diétsche hérde ná.

Tot dezelfde dwaling is J. vervallen bij den regel, dien hij laat volgen: ‘Ieman heeft nu eens den klemtoon op de eerste, dan weêr op de laatste.’ Ik kan hier kort zijn. De a in ieman is een klank van dezelfde soort als de i in de woorden, waarvan wij boven spraken. De schrijfwijze iemen bewijst het. De laatste syllabe van dit woord kan dus buiten het rijm nooit hoofdtoon, wel een zwakkeren klemtoon hebben, terwijl elders wederom de a of e gesyncopeerd wordt. In het algemeen kan men als regel vaststellen, dat klanken, die voor wegsmelting vatbaar zijn, nooit den hoofdtoon kunnen hebben. Dat ieman hiertoe behoort, mogen (behalve de eenige plaats, waarmede J. zijne meening tracht te bewijzen, Wap. Mart. 19, 13, die men aldus lezen moet:

Datter cúme yemen ín zóude 1) 


de volgende verzen doen zien:
Beatr.		145.	Dat niemen sal weten in dit covent.
Limb.	IV.	562.	Doe en dorste niemen meer doen daer toe.
Limb.	IV.	760.	En wetic niemen die ic vor hare.


{==287==} {>>pagina-aanduiding<<}

Wal.	650.	Also sere als yemen die levet.
Wal.	1201.	Dat daer niemen was soghedaen.
Wal.	1199.	Daer ne antwoorde niemen van enen woorde.
Wal.	2033.	Ende ic en hebbe hier niemen van minen magen 1.

Van dit nieman (= niemand) onderscheide men wel nie man (= nooit iemand), b.v.
Limb.	III.	404.	Soe wel en was nye man.
M.L.	II.	3483.	Ten was nye man van wiser list.

Over hetgeen J. verder zegt, dat ‘woorden, uitgaande op ant, int en ine, geneigdheid hebben om in het rijm het accent op de laatste lettergreep te nemen,’ zullen wij later gelegenheid hebben te spreken. Dat ‘men in en buiten 't rijm altijd geaccentueerd vindt dáchcortínghe,’ gelooven wij slechts voor de helft. Wij kunnen eene zoodanige verplaatsing van het accent buiten 't rijm niet aannemen en lezen het vers uit den Karel den Gr. (2, 53) liever aldus:

Want gróte dáchcórtinghe sí. 


Andere plaatsen, waar dit woord in het midden van het vers voorkomt, herinner ik mij niet. Tijdkortinghe vindt men M.L.I. 71.

Tíjtkórtinghe daer bý gheeríghe. 


Een regel van Hahn omtrent verplaatsing van het accent in het Mhd. wordt nu op het Mnl. overgebragt. Het is deze: ‘Versetzung des Accents, nur umgekehrt, in dem der Anfang des Worts ihn erhält, findet auch bei Verbis statt, die, fremdes Ursprungs, mit den untrennbaren Partikeln zusammengesetzt sind.’ De volgende voorbeelden worden er bijgevoegd:
Maerl.	I.	340.	Onse wíve síjn niet géblankét.
Karel de Gr.		2,519.	Keért u, vérnoyért paýn.
Karel de Gr.		2,831.	Quám een vérnoyért paýn.
Karel de Gr.		2,905.	End déden vérmontéren bóven.
Troj. Oorl.		2075.	Bi desen vércoevérden die Tróyíne.

Dat die verzen, zoo gelezen, slecht klinken in het oor van eenen Nederlander, die ten opzigte der juiste plaatsing

{==288==} {>>pagina-aanduiding<<}
van het accent vrij wat keuriger is dan zijne Hoogduitsche naburen, wie hij hun lebéndig en wat dies meer zij gaarne wil laten houden, behoef ik niet nader aan te wijzen. En dat onze oude dichters, waar het maar immer mogelijk was, vermeden hebben eenen klemtoon op eene zoogenoemde toomlooze e te leggen, blijkt uit hunne werken. Dat zij het in soortgelijke woorden doen, geloof ik niet. In de wrijheid, die zij hadden, om toonlooze vocalen bijna overal te laten wegvallen, bezaten zij een middel, om te vermijden wat anders niet vermeden had kunnen worden. Indien dus be, ge, ver of dergelijke voorvoegsels voor woorden van vreemden oorsprong met een accent voorkomen, dan zijn het zeldzame gevallen, en zulke verzen moeten onder de slechte verzen geteld worden. Ik heb er nog geen voorbeeld van gevonden 1. Ook niet in de verzen, door J. als bewijsplaatsen opgegeven. Want de drie eerste daarvan leest men beter aldus:

Onse wíjf sijn níet g'blancket 2. 
Kéert ú, vernoyért paýn. 
Quám eén vernoyert paýn. 


Het vierde wordt in de uitgave van den Karel den Gr. gelezen zonder het voorvoegsel ver:

Énde déden montéren bóven. 


Doch al schrijft men vermonteren, dit maakt geene verandering, omdat ver in het vers niet voor eene syllabe behoeft mede te tellen.
De plaats eindelijk uit den Troj. Oorlog kan onmogelijk op die wijze gelezen worden. Want vooreerst heeft Troyine den hoofdtoon op de tweede (vgl. vs. 1274, 2871), en om die

{==289==} {>>pagina-aanduiding<<}
reden kan de eerste in geen geval een accent hebben. Ten tweede moet men niet lezen vercoevérden, maar vercóeverden. Van coever, dat als substantivum bij onze ouden eenige malen 1 en ook nog wel bij latere schrijvers voorkomt 2, dat ook als adject. (= abundans, copiosus, Kil.) schijnt in gebruik geweest te zijn, vormde men twee werkwoorden, koéveren en koeveréren, het eene met eenen Hollandschen, het andere met eenen vreemden uitgang. Zij worden beide door Kiliaan opgegeven. Het voorvoegsel ver voegde men voor het eene zoowel als voor het andere; vandaar de twee vormen vercóeveren en vercoeveréren. De dichter van den Lekenspiegel gebruikt beide. Dat vercoeverden van het eerstgenoemde komt, is duidelijk. Het heeft daarom het accent op de antepenultima, wat ook blijkt uit Troj. Oorl. vs. 3129:

Die Troyine sijn vercoevert 
Al daer [die] fosseit steil was gheoevert. 


waar men niet anders lezen kan dan vercóevert. Men moet derhalve hier lezen:

Bi désen vercóeverden díe Troyíne. 


Wij komen nu aan den regel omtrent woorden van vreemden oorsprong. ‘Vreemde woorden en eigennamen,’ zegt onze schrijver, ‘schijnen de Mnl. dichters nu eens als Duitsche woorden beschouwd, en hun den klemtoon op de eerste lettergreep gegeven te hebben, dan weder ze, als vreemde, het accent op de laatste te laten behouden.’ Deze opmerking is zeer juist, wat betreft eigennamen, die én in Nederlandschen én in Latijnschen vorm veel voorkwamen. Men kon b.v. uitspreken Héinrijc, en ook Heinríjc. Bij dit laatste dacht men aan het Latijnsche Henricus. Zoo eischt de versmaat, dat wij in het tweede boek van den Limborch doorgaans uitspreken Arnóut (Arnoldus), terwijl dezelfde persoon somtijds Árent genoemd wordt. Omtrent geheel vreemde eigennamen veroorloven onze ouden zich groote vrijheid. Komt zulk een naam echter in een gedicht van eenige uit-
{==290==} {>>pagina-aanduiding<<}
gebreidheid dikwijls voor, zoodat die den dichter geheel eigen is geworden, dan legt hij den klemtoon altijd op dezelfde lettergreep. Het kan echter zijn, dat hierop uitzonderingen voorkomen. Men rekene hiertoe niet het Walewéin, dat wij in den roman van dien naam nu en dan aantreffen. De oorsprong daarvan is weder te zoeken in het Gauváin, dat de vertaler in zijn Fransch origineel las.
Ook laat het zich wel hooren, dat woorden van vreemden oorsprong, die zeldzaam voorkwamen, nu eens op deze en dan weder op gene wijze uitgesproken werden; maar dat dit het geval zou geweest zijn met vreemde, wel is waar, maar toch zoo bekende en gewone woorden, als serpent, trensoen, portier, balin, bordeel, kan ik naauwelijks gelooven. De tot bewijs aangehaalde plaatsen overtuigen er mij niet van. Men leze die eenvoudig op deze wijze, en, mij dunkt, zij klinken zoo zeer goed:
Wal.		318.	End hévet eén serpéntsnest vernomen 1.
Wal.		429.	Duer 't gát, dát tserpént had g'máect.
Wal.		450.	Tserpént Wálewéyne vercóos.
Wal.		487.	Dié 'm tserpént hádde gh'dáen.
Wal.		543.	Daer hí tserpént méde stác.
Wal.		549.	Hi lách ónd'r tserpénts vóet.
Wal.		565.	In den pít ónd'r tserpénts blóet.
Wal.		567.	Dus déd'm tserpént gróten pánt.
Wal.		439.	't Trensóen déde hém onsóchte.
Wal.	1667.		Ende slóuch d' portíer thóvet óf.
Wal.		9489.	Doe líep d' garsóen wóch te hánt.
Kar. Gr.	I.	226.	End ríep dén baliú dáer, of Énde ríep d' baliú dáer 2.
Kar. Gr.	I.	255.	Énd' baliú és gekéert.
Kar. Gr.	I.	145.	In éen bordéel dáer benéden.


{==291==} {>>pagina-aanduiding<<}

Eene onder de aangehaalde plaatsen, Walew. 531, schijnt op de eerste lettergreep van serpent den klemtoon te vorderen. Het is mogelijk. Toch geloof ik, dat die op eene andere wijze kan gelezen worden. Het gebied der syncope strekt zich, zoo als ik later door voorbeelden hoop aan te toonen, verre over de grenzen uit, binnen welke J. het beperkt heeft. Een paar verzen gaven mij aanleiding om syncope aan te nemen in de eerste lettergreep van het woord surcoot. Het zijn deze:
Wal.	4605.	Róc end surcóot so dédi áne.
Troj.	Oorl.	Diere cleder ende goede
		Háddi aén róc end sorcóet.

Het haddi in het laatste vers als voorslag te nemen, gaat, dunkt mij, niet best, en nog minder kan men, in het eerste, roc als voorslag beschouwen, terwijl men eenen klemtoon op ende legt. Kan nu eene dergelijke syncope plaats hebben in surcoet, dan is er geene reden, waarom men die niet ook in serpent zou toelaten en Wal. 531 lezen:

Ende stác na tserpént hárentáre. 


Ik geef echter toe, dat men, om syncope in dergelijke syllaben als stellig zeker aan te nemen, meer bewijsplaatsen zou moeten hebben, dan ik heb kunnen geven.
Het onderzoek naar de syllabe, welke den hoofdtoon heeft, is hiermede afgeloopen. Over de vraag, welke lettergrepen eenen zwakkeren klemtoon hebben, wordt nu in eene halve bladzijde gehandeld. Voor de gevallen, waarin zulk een klemtoon op eene oorspronkelijk onbetoonde lettergreep valt, worden wij tot het hoofdstuk over de arsis verwezen, en er wordt hier alleen opgemerkt, dat, ‘wanneer de tweede kort is, de trisyllaben dien klemtoon meest op de derde hebben; is de tweede daarentegen lang, dan op deze.’ Deze regel is zeer kort en oppervlakkig en niet geheel juist. Jammer, dat niet, hetzij hier, hetzij in het hoofdstuk over de arsis, de vraag, ‘welke syllaben kunnen het accent hebben, of, wat hier hetzelfde zegt, in de arsis staan?’ in haren geheelen omvang behandeld is. Want wat wij ter laatstgemelde plaats vinden, ‘dat in den regel de lettergrepen, die in de arsis vallen, volgens de gewone logika der taal, den hoofdtoon, den klemtoon moeten hebben, met andere woorden,

{==292==} {>>pagina-aanduiding<<}
dat het de stamsyllaben zijn, die sterker uitkomen dan de daar achter of tusschengevoegde lettergrepen, die in de daling vallen,’ is hier niet voldoende. Men zou b.v. hieruit opmaken, dat de eene lettergreep altijd in de arsis, de andere altijd in de thesis moest staan, terwijl er toch een groot aantal zijn, waaromtrent de dichter in dit opzigt geheel naar willekeur handelen kan (de laatste syllabe van woorden, als waerheit, ondaet, enz.), andere, die noodzakelijk in de arsis moeten staan, maar welke hij door uit- en afwerping van vocalen in zoodanige kan herscheppen (b.v. vangenisse in vangnis).
Hier wordt als uitzondering op den gegeven regel in de eerste plaats gewaagd van ‘lettergrepen die eenen zeer zwakken toon hebben, ja zelfs toonlooze, en welke onze oude dichters soms in de arsis plaatsen.’ De Mhd. regels daaromtrent, voor zooverre zij, als ook door de Mnl. dichters gevolgd, worden opgegeven, zijn deze:
Dat twee toonlooze e's in de eindsyllaben van een woord eenen voet van het vers kunnen uitmaken, wanneer zij door ‘Position bildende Consonanz,’ d.i. door twee consonanten, waarvan de eene althans tot de eerste der beide lettergrepen behoort, gescheiden zijn, b.v.:

Karel de Gr. 2,1. Dié verwórtélde níjt. 


Ook wanneer er slechts één medeklinker tusschen beide staat, maar de laatste door eene n gevolgd wordt, b.v.:

Kar. de Gr. I. 1362. Ende máchtégen háre máge. 


Eindelijk nog heeft iets dergelijks plaats, wanneer twee toonlooze e's voorkomen in de laatste syllabe van een woord en de eerste van een volgend, mits zij door ten minste éénen consonant zijn gescheiden, b.v.:

Kar. de Gr. 1,439. Réchté t Parísewáert. 


Ja zelfs al is deze laatste geene toonlooze e, maar eene andere onbetoonde vocaal, welke dan ook, b.v.:

Kar. de Gr. 1,900. In líggén dit náeste jáer. 


Nog wordt opgemerkt, dat het eerste bevestigd wordt door de schrijfwijze van HS. I. van den Lekenspiegel, waar men woorden, die anders tot de tweede der hier genoemde soorten zouden behooren, door verdubbeling der n tot deze soort gebragt vindt, als te sprekenne, te vermoordenne, enz., en dat

{==293==} {>>pagina-aanduiding<<}
het tweede ook soms wordt toegepast op woorden, die niet op n uitgaan, b.v.:

Kar. de Gr. 1,588. Dient sére ontférméde dóe. 


Ziedaar de gegevene regels. Onderzoeken wij nu, of, en zoo ja, in hoeverre die inderdaad op onze Mnl. verzen van toepassing zijn.
Om eerst in een paar woorden met dien afschrijver van den Lekenspiegel af te handelen - wat hem bewogen heeft tot die consonantverdubbeling, begrijp ik niet 1; maar dit zie ik duidelijk, dat in de woorden, waarin hij het gedaan heeft, de voorlaatste lettergreep geenen klemtoon moet hebben. Alle kunnen zeer gemakkelijk, en sommige zelfs moeten buiten allen twijfel, anders gelezen worden, b.v.:
Lekensp.	I.	3,772.	Om ú te sprék'n end ánders níet.
Lekensp.	I.	14,118.	Cónst van ghíeten vólght hier áne.

klinkt zeer goed en het zal wel in niemand opkomen, om daar met het accent op eene toonlooze vocaal en met harde voorslagen te lezen:

Om u te sprékénne end ánders níet. 
Const van ghíeténne vólght hier áne. 


Onder het groote aantal verzen, dat aangehaald wordt als bewijzende de bovengemelde regels, moet ik zeggen, dat ik er niet één gevonden heb, dat niet gemakkelijk anders gelezen kan worden. De meeste (ik voeg er ook die bij, welke J. later 2 als bewijsplaatsen heeft aangewezen) zijn verzen met vier toonverheffingen; de volgende namelijk:
Limb.	11,1183.	Den hértóch jámm'rde dát.
Wap. Mart.	65, 4.	Maer sékerste ís vlíen tserpént.
Kar. Gr.	2, 178.	Énde gád'rde nácht end dách.
Kar. Gr.	1,1362.	Énde mácht'gen háre máge.
Kar. Gr.	1,1853.	Énde vráegd' met háest'gen dóene.
Kar. Gr.	1,2081.	Spréken ín éengen sínne.
Kar. Gr.	2,2903.	Den máchtgen vórstre énde ríke.
Kar. Gr.	2,2716.	Verstáet nóch die réednen míjn.


{==294==} {>>pagina-aanduiding<<}

Kar. Gr.	2,2441.	Vernémen óp éengen dách 1.
Kar. Gr.	2,3906.	Dát hi énen gwáp'nden mán.
Kar. Gr.	2, 346.	Mét áchttien ríddren vú.
Esop.	270.	Áls men d' ácht'rsten sóude sláen.
Wal.	545.	Ter návelen nó mín no mée 2.
Kar. Gr.	1,588.	Díent sére ontférmde dóe.
Francisc.	803.	Dáer hi áelmóesen bát.
Kar. Gr.	1,563.	Dát ícs' met cráchte gwínne.
Kar. Gr.	1,652.	Ván Kárl den Kéyser góet.
Kar. Gr.	1,718.	Só láng so héefti gréden.
Maerl.	1,184.	Énde Cýrus héeften b'stáen.
Kar. Gr.	2,293.	Wás déerste g'lóeft mi dás 3.
Wap. Mrt.	65,10.	Énde wórt van lév'n een rént.
Kar. Gr.	1,951.	Léggen só váste g'váen.
Kar. Gr.	1,900.	Ín líggen dit náeste jáer.
Wal.	7287.	Die cóninc wárp óm sijn páert, of Die cónínc warp óm sijn páert.
Esop.	54.	Dús mách hí wínn'n die dóet 4.
Rein.	1042.	God géver mí áf al góet.
Rein.	1966.	Gáwi énde háng'n so hóghe.
Kar. Gr.	1,1.	Verkínden dáer óp die stát.
Kar. Gr.	1,117.	Énde ín die cám'r na dít.
Kar. Gr.	1,184.	Énde dóet'n mi tróuwen dán.
Wal.	123.	Díet mi lév'rde ín mijn hánt.
Wal.	8412.	Tót ter út'rster pórten tóe.


{==295==} {>>pagina-aanduiding<<}

Wal.	9320.	Víere rídders slápend vónden 1.

De overige moeten met drie toonslagen gelezen worden, en deze rijmen ook alle op verzen van dezelfde soort, welke ik er duidelijkheidshalve bijvoeg:
Kar. Gr.	2,1.	Díe verwórt'lde níjt, Dier úut quam t' gérer tijt.
Kar. Gr.	5,284.	Te dóen dees wánconst wégh Mén'ch ellénd'gen wéch.
Wal.	10855.	Mén tlivréerden dáer, Den hértoch, wét voorwaer.
Doctrin.	3,1512.	Hí heeft Góde ons hére Te dáncken hérde sére.
Kar. Gr.	1,439.	Récht tParísewáert. Nu látic stáen sijn váert.
Kar. Gr.	2,320.	Die jóncste glóves mí Was d'sélve Káganí.
Maerl.	1,14.	Brocht' álle scálcheit áne In róv'n, in stéelne ic wáne.
Wal.	323.	Te dóen, na dát es cómen. Dock héefthi níewer v'nómen.
Wal.	9175.	Aldús héls'nd ontfángen Want híer nes ghéen ontgánghen.

De plaatsen:
Kar. Gr.	2,434.	Níemén en móchts ontgáen, en
Wal.	109.	Datter níemént was sóghedáen,

kunnen zoo gelezen worden, hoewel men de eerste en het daarop rijmende vers ook met drie toonslagen, en het laatste, wat mij ruim zoo goed voorkomt, aldus lezen kan:

Datter níement wás sóghedáen. 


De laatste vocaal toch in niemen staat, wij hebben het boven reeds gezien, niet geheel met de toonlooze e gelijk en kan daarom een zwakker accent hebben en bij gevolg in de arsis staan.
Men ziet, dat de Mhd. regels J. verleid hebben, om in het Mnl. uitzonderingen te vinden, waar die inderdaad niet

{==296==} {>>pagina-aanduiding<<}
bestaan. Evenwel, al bewijzen de voorbeelden niet wat zij bewijzen moeten, daaruit volgt nog niet, dat eene syllabe met toonlooze vocaal niet in de arsis kan staan. Wij moeten dus bij dit punt nog een oogenblik vertoeven. Vooreerst moeten wij hier opmerken, dat J. ‘lettergrepen, die een zeer zwakken toon hebben,’ en ‘geheel toonlooze’ gelijk stelt, terwijl integendeel deze beide hier wel moeten onderscheiden worden. Lettergrepen, die eenen zwakken toon hebben, en zelfs met de toonlooze e verwisseld worden, b.v. de laatste in ieman, coninc, de tweede in sonderse, coenlike, kunnen in de arsis staan, omdat zij een accent hebben kunnen. Wij hebben daarover reeds gesproken. Iets anders is het, waar de vocaal stellig eene toonlooze e is. Zulk eene lettergreep in de arsis maakt een vers moeijelijk te lezen en onwelluidend, om de eenvoudige reden, dat er dan een klemtoon moet vallen op eene syllabe, die ongeschikt is om eenen klemtoon te hebben. Gebeurt het dus, dan moet het zijn, omdat eene opeenvolging van dergelijke lettergrepen het onvermijdelijk maakt. Dit geval echter kon bij eenen dichter, die in het schrijven van verzen eenige bekwaamheid en geoefendheid bezat, niet gemakkelijk voorkomen. Meestal kon het zeer ligt vermeden worden, door uit- of afwerping van dergelijke toonlooze vocalen, die bijna overal, waar zij gevonden worden, geoorloofd is. Voorts moet hier opgemerkt worden, wat J. elders zegt, ‘dat de aansluiting niet altijd noodzakelijk is, maar evenzeer door den dichter kan worden nagelaten, zoodat men even juist schreef het en si als hensi; groete hem en groeten, en dat de afschrijvers hiermede zeer willekeurig omsprongen.’ Zoo moet men b.v. Francisc. 2487, in plaats van:

Ende gheseldene met risen 
Ende voeddene met cranker spisen, 


lezen:

Ende gheselde hem met risen 
Ende voedde hem met cranker spisen. 


Eindelijk, dat niet alleen de ‘meestal onbetoonde persoonlijke voornaamwoorden’ soms door de dichters in de arsis worden geplaatst, maar dat deze in het algemeen in het al of niet leggen van den klemtoon op monosyllaben zeer vrij

{==297==} {>>pagina-aanduiding<<}
zijn. Bij monosyllaben kan, juist omdat zij maar ééne syllabe hebben, van geen woord-, maar alleen van zinaccent sprake zijn. Dit geeft reeds in dit opzigt aanleiding tot groote vrijheid. Wij lezen b.v. Esop. bl. 19:

Hi bant die muus an sinen voet 
Ende swam in die vloet. 
Die puut liet hem int water sinken. 


In het tweede dezer verzen staat het woordje in in de arsis, in het derde in de thesis. Hier eischt de zin zelfs niet, dat het op de eene plaats sterker uitkome dan op de andere. Ware het proza, dan zouden wij ook in den tweeden regel op in den klemtoon niet laten vallen. Intusschen in verzen is dit iets anders, en een dichter van onzen tijd zou er evenmin zwarigheid in zien, als een dichter uit de 13de of 14de eeuw. Maar deze laatste lieten het hierbij niet berusten: zij plaatsten monosyllaben in de arsis, waaromtrent wij ons die vrijheid niet zouden veroorloven, b.v. Esop. bl. 12:

Doe seide die hane: haddi een 
Ghierich man aldus hier vonden 1. 


Dit alles te zamen genomen, maakt, dat het leggen van een accent of het plaatsen in de arsis van eene syllabe met toonlooze e gemakkelijk te vermijden was. Dat er verzen voorkomen, waarin dit geschiedt, is mogelijk, maar zij zijn dan zonder twijfel zeer zeldzaam en mogen gerustelijk onder de slechte verzen geteld worden 2.
De meening van Zacher, dat beide, even als het Mhd. beidin, het accent op de laatste heeft, is geheel zonder grond.

{==298==} {>>pagina-aanduiding<<}
Onder de menigte verzen, waarin ik dit woord heb gelezen, heb ik geen enkel gevonden, dat die meening bevestigt. Dat beide, waar het noodig is, de laatste e afwerpen kan, lijdt geenen twijfel.
Vrij wat meer, dan over de toonverheffing, valt er over de daling te zeggen, en aan de behandeling van dit punt is ook een groot deel van het werk van J. gewijd. Al dadelijk moeten twee belangrijke vragen beantwoord worden. De eerste is: mag tusschen twee toonverheffingen de daling ontbreken? de tweede: vindt men dalingen van meer dan ééne syllabe? Aan het eerste, wat Bormans in 1846 nog zoo stellig ontkende, zal na de uitgave van Jonckbloets werk wel niemand meer twijfelen.
Het antwoord van J. op de tweede vraag is: ‘dat in den regel geene tweesyllabige dalingen bij goede epische dichters voorkomen, als misschien op eene enkele bepaalde plaats in het vers: in de caesuur namelijk.’
Met zijn argument a priori ‘de daling uit haren aard minder betoond en vluchtig zijnde, zou men door het aannemen van twee zulke onbetoonde lettergrepen te kort doen aan de waarde der voorgaande verheffing, die men noodwendig dan minder duur zou moeten geven en dus veel zwakker betoonen dan zij uit haren aard vordert,’ kunnen wij ons niet vereenigen. De vergelijking met de antieke voetmaten gaat mank. Dáár zijn twee korte lettergrepen gelijk aan eene lange. Maar twee of drie lettergrepen zonder accent staan met eene geaccentueerde niet gelijk. De lettergreep, die in de arsis staat, verliest niets van hare waarde, al volgen er ook in de daling twee of drie. Men ziet zelfs, dat goede dichters uit lateren tijd (die anders gewoon waren de syllaben te tellen) somtijds dalingen van twee en drie lettergrepen laten afwisselen. Men leze b.v. deze verzen van Huyghens 1:

Hoe komt dat Andries soo deerlick siet? 
Is hy sieck of gequetst, wat leed magh hem letten? 
Twee quellingen vallen hem swaer om versetten, 
Een anders geluck, en sijn eigen verdriet. 



{==299==} {>>pagina-aanduiding<<}

Het is nogtans waar, dat dalingen van meer dan ééne syllabe in den regel niet voorkomen. De toonlooze vocalen in zulk eene tweede syllabe worden door syncope of apocope weggenomen. Maar of die wegneming altijd maakte, dat er van eene tweede syllabe volstrekt niets gehoord werd, daar twijfel ik aan. Wanneer b.v. uit twee op elkander volgende syllaben eene toonlooze e moet worden geamoveerd, dan blijven er somtijds eenige consonanten over, die, aan de voorgaande lettergreep gehecht, bezwaarlijk met deze in eens kunnen worden uitgesproken. Er wordt dan wel geene tweede lettergreep gehoord, maar toch iets wat er naar zweemt, b.v.:
Franc.		163.	Want d' ínaderen ván Fransóysen júegt 1.
Franc.		862.	Ín miráclen so sónderlínge.
Stoke,	IV.	37.	Dát hi óp die zévende kalénde.
Wal.		3063.	Élkerlíjc nam ándren bi hánde.
Wal.		4927.	Al sóudicker om dólen séven jáer.
Wal.		4935.	Réet hi dúere end ménighe woestíne.
Wal.		6210.	Ontbéidi lánghere so sídi ríes 2.
Wal.		6553.	Élkerlíjc liep ándren ter néder.
Maerl. Nat. Bl.	3162.	Róvet hí d' onsalighen keytijf.
Doctr.	I.	801.	Dat ónse góet sel míndren van díen.
Maerl.	I.	48.	Zéventich el láne, wéetmen wále.

Zoo iets gaf aanleiding, dat men vrijheid nam eene tweede syllabe in de daling te zetten, en wel het eerst, waar dit het

{==300==} {>>pagina-aanduiding<<}
minst hinderlijk was, in de caesuur. Of men daar evenwel vóór de vijftiende eeuw bij goede schrijvers voorbeelden van vindt, daaraan twijfel ik. Althans onder de voorbeelden, door J. bijgebragt van dubbele daling in de caesuur, is er niet één, dat iets bewijst. Overal heeft syncope of apocope plaats. Het eenige voorbeeld, dat ik er tot heden toe van gevonden heb, is Beatr. 385:

Die minste bliscap in hemelrike. 


Het volgende vers echter doet mij vermoeden, dat hier, in plaats van bliscap, te lezen is vroude; en is dit zoo, dan heeft er synaloepha plaats en blijft er bij gevolg slechts ééne lettergreep in de daling over.
Nu volgen de regels omtrent het wegvallen van letters of lettergrepen in de uitspraak. In de eerste plaats wordt gehandeld over de zamensmelting van vocalen of synaloepha 1 en hetgeen daar tegenover staat, de hiaat. Met den laatsten dier regels: ‘Hiaat heeft altijd plaats, wanneer eene toonlooze e in de tweede daling of de caesuur valt,’ kunnen wij ons niet vereenigen. Er zijn te veel verzen, welke dien tegenspreken, b.v.:
Stoke,	III. 1296.	Op súlke pláetse, op súlke stéde.
Stoke,	III. 1311.	Aen Káerl den gráve, in désen dóene.
Stoke,	III. 1447.	Wórt si dróeve end sére ondáen.
Barl.	II. 17.	Die dés gelíke een wíder nám.
Es.	14, 13.	Laet vállen die slécke int hárde lánt.
Es.	17, 14.	Ic drághe, ic hále, ic hébbe wée.
Es.	17, 19.	Hi máecte féeste, hi loech, hi sanc.

En zulke verzen zijn er in menigte te vinden.
(Wordt vervolgd.)








{==301==} {>>pagina-aanduiding<<}

Over de Hervorming der Engelsche Scheepvaartwetten.

De Hervorming der Engelsche Scheepvaart-wetten, door Mr. G. de Clercq. Amsterdam, P.N. van Kampen.

Het onderwerp en de inhoud van deze keurige monographie, voor Nederlanders ten allen tijde belangrijk, zijn op dit oogenblik inzonderheid van uitnemend gewigt. Wie beschaafde lezers herinnert zich uit ‘Wagenaar verkort,’ of welk ander handboek ook, dat de groote daden van het voorgeslacht aan zijne jeugdige verbeelding schetste, - den naam niet der acte van Navigatie, door Cromwell uitgevaardigd, om den schitterenden bloei van Hollands handel te stuiten? Trilden wij niet van spijt en bewondering beurtelings, bij het verhaal der heldenfeiten in den oorlog tegen den overweldiger door Hollands waterleeuwen bestaan; en keerden wij niet vaak met kwalijk-verkropten weedom en gekwetst vaderlandsch gevoel van dit tooneel onzer voormalige grootheid tot het beschouwen van ons nationaal verval, of van den tegenwoordigen toestand weder? En wie heeft niet in de befaamde scheepvaart-wet de eerste bron gezien, waaruit onze latere rampen zijn opgeweld! De schrijver der ‘heilsame politieke gronden en maximen,’ - de kooplieden door Willem IV geraadpleegd, Luzac en Adam Smith zijn hieromtrent eenparig. Twee lange, bange eeuwen zijn heengevloden: - het doel der

{==302==} {>>pagina-aanduiding<<}
navigatie-acte, naar omstandigheden met doorzigt en beleid gewijzigd, is volkomen bereikt: Brittanje heeft geen mededinger meer op den vloed te duchten, geenen, dan de jeugdige Staten, in welke het nog met zekeren trots en zelfbehagen zijn eigen kroost begroet; - het stelsel, zoo lang en met zoo goed gevolg gehuldigd, wordt verlaten, en de eerste minister der kroon verklaarde ten aanhoore der natie, dat Cromwell zelf, de gevreesde Protector, kon hij in het parlement zijne stem doen hooren, de door hem ingevoerde beperkingen niet meer handhaven zou. Andermaal wordt de wereldhandel door eene stoute wending van Engelands zijde geschokt en omgekeerd. Andermaal slaan de verbaasde volkeren den blik naar het wonderland, benijd en gevloekt, veroordeeld en gehaat, - maar toch met eerbied aangestaard. Angstig vraagt men zich af, welke helsche bedoeling nu weder de Britsche staatkunde bezielt of drijft, en aarzelt de gift aan te nemen, als op wederzijdsch voordeel gewezen wordt, omdat eene verdachte hand de weldaad toereikt. Nog eens slaat ook Nederland met huiverende belangstelling de roersels en drijfveren gade van den voormaligen mededinger - nu, helaas! geen mededinger meer. De Hollandsche handelstand, door inzigt en gemoedsaard zijner leden geslingerd en uiteenloopend, is omtrent het heilzame of noodwendige van navolging in twee partijen verdeeld. Een verlicht en vrijzinnig bestuur, voor tegenkanting noch miskenning teruggedeinsd, wil door noodeloos verwijl het aandeel niet verbeuren, dat slechts den wakkeren en voortvarenden is weggelegd, en ducht niets, dan door ijverloosheid en onverstand de voorvaderlijke nalatenschap te verspelen. Het wijst aan wankelenden en twijfelmoedigen den eenigen weg, die tot eene goede uitkomst kan leiden; - en de bekwame man, wiens meesterlijke pen in de wetsvoordragt tot regeling der scheepvaart zoo onmiskenbaar was, levert ons in het voortreffelijk geschrift, aan het hoofd van dit opstel vermeld, eene onschatbare bijdrage ter
juiste waardering der hervorming, die deze beschouwingen uitlokte.
Want - de schrijver houde het ons ten goede - al nemen wij gaarne aan, dat hij ‘onder den schijn eener geschiedschrijving der Engelsche hervorming’ niet. ‘slechts

{==303==} {>>pagina-aanduiding<<}
eene aanprijzing der Nederlandsche’ beoogd heeft, - wij gelooven tevens, dat zoowel hij zelf, als zijne lezers, telkens een zijdelingschen blik van Engeland tot de vaderlandsche belangen gekeerd houden; en zoo het tegenwoordig oogenblik hem voor de uitgave dubbel geschikt voorkwam, dan is ongetwijfeld het aantal en de belangstelling dergenen, die zijn boek zullen raadplegen, verdubbeld. Welligt hebben enkelen, die ook ons tijdschrift volgen, nog niet vergeten, dat ‘de Gids,’ te midden der gebeurtenissen, die ons hier reeds op de eerste bladzijden in sprekende trekken en met gloeijende verwen worden afgemaald, toch plaatse had voor de tijding der aanstaande omwenteling in de Engelsche handelspolitiek. Wij herinneren het niet zonder schroom, en doorbladeren onze beschouwingen niet zonder blozen, bij het zien op de uitnemende wijze, waarop de talentvolle schrijver van dit boek het onderwerp heeft aangevat. Maar de herinnering strekke ter verklaring der hooge ingenomenheid, waarmede wij dit geschrift ter hand namen en de Inleiding doorlazen. Ze is een waardig voorportaal voor het gebouw, achter haar opgetrokken. Ze bragt ons geschillen en gesprekken met den auteur te binnen, even onvergetelijk aan ons hart, als ze vruchtbaar waren tot oefening en ontwikkeling, en om wederzijds voor overdrijving te bewaren. De gulden uitspraak van Burke, bij wien eene neiging tot behouden, gepaard met eene geschiktheid tot verbeteren, de standaard van den echten staatsman was, - is, ook vóór ‘d' orkaan van Februarij,’ ons ideaal geweest. Voortreffelijk door stijl en waarheid is hetgeen de schrijver laat volgen omtrent het onderscheidend kenmerk van hervormingen in Engeland, aan geene opgeruide menigte ingewilligd, maar op het ernstig verlangen eener bezadigde en welingelichte meerderheid toegestaan. ‘Eene verlichte natie,’ wordt het hier gelukkig uitgedrukt, ‘die met zich zelve over de regeling der
belangrijkste staatsaangelegenheden beraadslaagt, en gewigtige hervormingen door de omstandigheden geboden, met kalme beradenheid tot stand brengt;’ in deze weinige woorden ligt het verschil opgesloten, dat algemeen de begrippen van vrijheid in Britschen of Anglo-Amerikaanschen, en Franschen zin verdeelt. De centralisatie-zucht met Frank-
{==304==} {>>pagina-aanduiding<<}
rijks geschiedenis ingeweven, - door eene reeks van omwentelingen nog aangewakkerd en toegenomen, verlamt de krachten der natie: terwiji in Engeland elke vooruitgang in den boezem des volks begint, en de regering, het bestuur, aan dien naam getrouw, niet meer is dan het roer, dat den voortgang regelt. - Met treffende juistheid en helderheid worden in zes hoofdstukken de geschiedenis der Engelsche scheepvaart-wetten, het onderzoek der commissie 1847 ingesteld, de beraadslagingen in het Parlement over hare hervorming, en eindelijk tot besluit en als bijlagen, de tekst zoo der afgeschafte als der nieuw-ingevoerde wet medegedeeld. Misschien is onze wensch partijdig: maar wij erkennen, dat, onzes inziens, de navigatie-acte van Cromwell eene plaats onder de hier afgedrukte historische bescheiden had verdiend; en dat het overzigt eenigermate verduisterd wordt door het gemis der befaamde acte. Of daarbij het gewigt van Cromwell's maatregel niet al te gering wordt voorgesteld, durven wij voor het minst betwijfelen. Tegenover het gevoelen van eenen auteur, als onze schrijver, beroepen we ons op het gezag van Adam Smith. ‘Het kan zijn,’ zegt de vader der nieuwere staatshuishoudkunde, ‘dat enkele bepalingen dezer beruchte wet uit nationalen ijverzucht ontsproten. Zij zijn nogtans zoo wijs, als waren ze uit het meest bedachtzaam overleg voortgekomen. Nationale naijver beoogde destijds hetzelfde doelwit, dat de diepzinnigste wijsheid zou hebben aangewezen, - de fnuiking van Hollands magt ter zee, de eenige die Engelands veiligheid bedreigde. De navigatie-acte is niet gunstig voor den buitenlandschen
handel, noch ook aan den aanwas van volksrijkdommen, die daaruit voortvloeit. Wel legt zij geen lasten aan vreemde bodems op, die de voortbrengselen van Britsche nijverheid komen uitvoeren. Zelfs is het aloude vreemdelingregt (“aliens duty”), weleer bij den in- en uitvoer van vreemde goederen geheven, achtervolgens van het meerendeel der uitvoer-artikelen afgenomen. Maar bijaldien vreemdelingen, door verbod of hooge regten, worden weêrhouden van te komen verkoopen, zijn zij menigmaal buiten staat tot het doen van inkoopen: dewijl zij, zonder lading aankomende, de vracht van hun eigen land naar Groot-Brittannië moeten

{==305==} {>>pagina-aanduiding<<}
derven. Derhalve, door het aantal verkoopers te verkleinen, doen wij noodwendig dat der koopers afnemen, en zullen dus niet slechts vreemde waren hooger moeten betalen, maar tevens onze eigen goederen lager afzetten dan bij volkomen vrijen handel. Daar nu evenwel veiligheid boven welvaart gaat, is de navigatie-acte welligt de wijsste onder alle commercieele verordeningen van Engeland’ (book IV, ch. 2, p.m. 427).
Dit is de uitspraak, bij herhaling ingeroepen, en mede door onzen schrijver (bl. 61) vermeld. Elders erkent Ad. Smith, dat, ‘toen Engeland door de acte van navigatie den alleenhandel der koloniën aan zich getrokken had, natuurlijk de buitenlandsche kapitalen, voormaals in dien koloniaal-handel geplaatst, daaruit werden genomen. Britsch kapitaal, vroeger slechts een deel, moest nu het geheel van dien handel voeden. Hetzelfde kapitaal, dat weleer de koloniën voorzien had van een gedeelte der goederen uit Europa benoodigd, was nu het eenige gebruikt om in alle behoeften te voorzien. Hierin schoot het te kort, en noodwendig moest hierdoor de prijs der geleverde goederen stijgen. Het kapitaal, dat tot nu toe slechts een deel gekocht had van de overtollige voortbrengselen (surplus produce) der koloniën, was nu het eenige bestemd om alles te koopen. Maar het kon onmogelijk alles koopen tot een' prijs, in eenige vergelijking staande met dien van vroeger, en dus kocht het goedkoop. Nu moest noodwendig in een omzet van kapitaal, waarin de koopman zeer duur verkocht, en zeer laag inkocht, de winst zeer groot zijn, en verre boven het voordeel in andere takken van handel te behalen. Dit meerder voordeel kon niet missen, om in den koloniaal-handel een gedeelte der kapitalen te doen beleggen, die vroeger in andere handelstakken waren geplaatst. Maar deze onttrekking van kapitaal, waardoor allengs de mededinging in den handel met de koloniën moest vermeerderen, deed dus tevens die mededinging in andere takken afnemen; naarmate de voordeelen in den eersten verminderden, klommen die in deze laatste, totdat de winsten in allen tot een nieuw peil reikten, iets hooger dan dat, waarop ze vroeger stonden. - De oorzaken van verval in andere takken van buitenland-
{==306==} {>>pagina-aanduiding<<}
schen handel, die door Sir Matthew Decker en anderen gezocht zijn in overmatige en verkeerde belasting, in de hooge arbeidsloonen, in toegenomen weelde, enz., moeten veeleer worden
toegeschreven aan te groote uitbreiding van den kolonialen handel. Het handelskapitaal van Engeland, hoewel aanzienlijk, heeft toch grenzen: en ofschoon grootelijks vermeerderd sinds de acte van navigatie, doch niet in gelijke mate als de koloniale handel, kon deze niet worden gedreven, zonder dat andere handelstakken van hun kapitaal werden ontbloot, en dus eenigermate afnamen. - Onder Cromwell's bestuur was de Britsche zeemagt sterker dan die van Holland, en in den oorlog, bij den aanvang der regering van Karel II uitgebroken, stond ze gelijk met de vereenigde magt van Frankrijk en Holland, - zoo ze die al niet overtrof. Doch deze groote maritieme magt kon in geen' dezer beide oorlogen aan de navigatie-acte te danken zijn. Want tijdens den eersten krijg was het plan zoo pas ontworpen, en ofschoon de wet vóór de uitbersting van den tweeden oorlog was uitgevaardigd, kon zij in geenerlei opzigt eenig gevolg hebben gehad, allerminst met betrekking tot den handel met de koloniën. Beiden waren onaanzienlijk, vergeleken met hetgeen ze sedert geworden zijn. Destijds was het de Europesche handel, waarop die sterke zeemagt rustte, en het handelsverkeer met de staten aan de middellandsche zee. Ware de toenemende handel der koloniën aan alle natiën vrij gelaten, dan zou Brittanjes aandeel daarin toch waarschijnlijk groot zijn geweest, en eene zuivere aanwinst bij de uitgebreide handelsbetrekkingen, die het alreê bezat. Ten gevolge van het monopolie, is de vermeerdering van den kolonialen handel niet zoo zeer een aanwas van het bestaand, als oorzaak van veranderde rigting in het handelsverkeer geweest.’ - De Heer de Clercq heeft in keur van stijl en taal, - die ten voorbeeld kunnen strekken, hoe men dorre onderwerpen bevallig moet inkleeden, en met een waas van kunst bedekken kan, - dezelfde hoofddenkbeelden (bl. 11 en volg.) ontwikkeld, die wij hier uit Smith's onvergankelijk meesterwerk herinnerden.
Duidelijk en helder zijn in de tweede afdeeling het doel en de strekking der scheepvaart-acte uiteengezet. Wanneer

{==307==} {>>pagina-aanduiding<<}
echter (bl. 13) de nadeelen, aan Nederland daardoor toegebragt, worden beperkt tot het verlies der vaart op Engeland en deszelfs koloniën, is één gevolg de aandacht des schrijvers ontsnapt, - door El. Luzac (Hollands Rijkdom, IV, bl. 139) overtuigend aangewezen, - nam. de allernadeeligste en allerschandelijkste vrede, dien onze staat ooit gesloten heeft, die onze zwakheid openbaarde, zoodat sedert het prestige verdween, waardoor magtige naburen geleerd hadden de kleine republiek te ontzien. Heeft dus de Heer de Cl. regt, louter van de commercieele zijde den invloed beschouwende, dan bleven toch de noodlottige politieke gevolgen niet uit.
Hoogst-opmerkelijk zijn hieromtrent ook de ‘Bedenkingen’ van eenen tijdgenoot, Alex. van der Capellen, II, bl. 400, zijner onschatbare Gedenkschriften, die over zoo menig deel onzer geschiedenis een nieuw licht doen opgaan. Het is waar, Ricardo, - wiens ‘Anatomy of the navigation-Laws’ door onzen begaafden landgenoot (bl. 38) zoo juist gekenmerkt wordt, doch hier in de tweede afdeeling wat argeloos gevolgd schijnt, - Ricardo beroept zich op het oordeel der Hollandsche kooplieden zelven (page 32). Maar wat lezen wij in de bedoelde ‘Propositie tot redres’ in 1751 gedaan. ‘De Engelschen zijn de eersten geweest, bij welke wij naijver verwekt hebben, en het is reeds ruim honderd jaar geleden, dat men bij die volkeren nieuwe wetten en arrangementen gemaakt heeft, alleen op het oog hebbende om den koophandel van deze republiek naar zich toe te trekken, in tegenstelling van een contrarie politie, geen halve eeuw te voren nog in praktijk, om de wolle vandaar in naturâ naar deze landen uit te voeren, doch sedert op de strengste poenen verboden,’ bl. 16, en later bl. 65: ‘Men behoeft maar met aandacht te reflecteren op de Historie van de Commercie van Engeland en Frankrijk, sedert de oprigting van de republiek, wat beide die natiën gedaan hebben, om de Commercie bij haar te doen bloeijen, welke progressen zij daarin gemaakt hebben, welk nadeel zij onzen koophandel hebben toegebragt, doch wel inzonderheid in Engeland, welke ons de fataalste slagen heeft toegebragt, en men zal moeten bekennen, dat al doen wij anders niet dan stil te zitten, en geene verschikkingen te maken in onzen handel,

{==308==} {>>pagina-aanduiding<<}
wij het grootste gevaar loopen van te vergaan.’ - Zoo verre waren deze ervaren en kundige kooplieden verwijderd van met Ricardo te gelooven, ‘that the Dutch owed their preeminence to low freights, and lost it not by our navigation-laws, but by being forced from their own principle of free and cheap trading,’ dat zij aan Prins Willem IV te kennen geven (bl. 62): ‘Men kan niet ontkennen, dat er niets gevaarlijker, ja doodelijker voor onze Commercie zoude kunnen bedacht worden, dan bijaldien alle onze naburen den invoer kwamen te verbieden van zoodanige waren en koopmanschappen, welke niet gefabriceerd zijn, of welke geen producten zijn van die landen, daar de schepen, waarmede zij getransporteerd worden, te huis behooren.’ En terwijl zij - als algemeen bekend is, - de oorzaken, waardoor de handel zich in de republiek gevestigd en geëtablisseerd heeft, tot drie klassen brengen, - namelijk tot natuurlijke en physieke, tot moreele, en tot toevallige oorzaken, dewelke van buiten daar bijgekomen zijn - beweren zij (bl. 60): ‘Alle de deugden en qualiteiten, welke in den koophandel vereischt worden, - worden in Hollanders in een hooger graad gevonden als ergens elders; hunne zuinigheid overtreft die van alle andere zeevarende volkeren, zij bemannen een schip met achttien, twintig man, daar andere natiën zes en twintig tot acht en twintig toe noodig hebben: voeg hierbij de menage in het onderhoud van de equipage, in den scheepsbouw, en het langer gebruik, dat zij van hunne schepen weten te maken, dit alles zaamgenomen maakt, dat geen natie nevens de Hollanders de transporten ter zee doen kunnen. De groote abundantie van geld is nog een avantage, die de Hollanders boven hunne naburen hebben. - Geen natie daarenboven, welke zich met zulke kleine winsten vergenoegt, en die tevens geduldiger is om eene gunstige gelegenheid af te wachten; het spreekwoord alhier zegt: dat men met kleine winsten zware beurzen moet
maken.’ - Het beginsel, door Ricardo aangewezen, wordt dus wel door deze schrandere handelaars erkend, maar als nog bestaand en aanwezig opgegeven, terzelfder tijd, dat het verval van onzen handel betoogd en de middelen tot opbeuring opgespoord worden. Reeds weinig jaren na de af-
{==309==} {>>pagina-aanduiding<<}
kondiging der navigatie-acte schreef van den Hove in de ‘Aanwijsing der heilsame politike Gronden en Maximen van de republike,’ II, cap. 9: ‘Sedert het verbod van geene dan alleen ingeboren en uitgeleverde waren met vreemde schepen in Engeland te mogen brengen, staat genoegzaam alle onze zee-vaart op Engeland stil;’ - eene belijdenis, te opmerkelijker, omdat zij gevonden wordt bij dezen schrijver en in dit boek. Wij zouden nog andere getuigenissen uit Engeland zelf kunnen aanvoeren, die onder anderen voorkomen in het werk van Joseph Allen, - ware het om eene bestrijding van Ricardo, niet om huldebetoon aan de beginsels te doen, door den Heer de Cl. in geheel zijn geschrift met zoo veel bekwaamheid aangeprezen. - Volkomen juist dunkt ons de waardering van Huskisson's reciprociteits-tractaten: deze staatsman verdiende ‘ni cet excès d'honneur, ni cette indignité.’ Een handelsminister, doorkneed in kennis van Engelands commerciële behoeften en belangen, werd hij bovenal door den tegenstand van Noord-Amerika gedwongen aan het feitelijk monopolie der Engelsche vlag de hand te slaan. Zijne daad was bijna even vrijwillig als de hervorming van het toltarief, of de intrekking der Graanwetten door zijn' gelukkigen mededinger in lateren tijd zijn geweest. ‘Coactus voluit.’ - Evenwel, onder de bestrijders en tegenstanders van ‘Huskisson and Theory’ (zoo als toen de aangenomen uitdrukking was) behoorden velen, die men bij hen, ‘die in zijnen maatregel eene eerste aanranding zagen van het palladium van Engelands handelsgrootheid,’ niet zou hebben gezocht. - Voor hen, die zich uit de
laatste debatten in het Hoogerhuis een schamper verwijt, door Lord Stanley tegen Graaf Grey gerigt, herinneren, of die, als wij, met opgetogenheid de uitmuntende redevoeringen van den tegenwoordigen Britschen minister van koloniën hebben gevolgd, is misschien de vermelding niet ongepast der woorden, door dienzelfden staatsman, op 23-jarigen leeftijd, als Lord Howick uitgesproken: ‘De nieuwe verordeningen (Huskisson's reciprociteits-tractaten), betreffende het toelaten van vreemde bodems in onze havens, boezemen mij niet slechts deernis in voor de talrijke en aanzienlijke klasse, die er dadelijk door getroffen wordt, maar

{==310==} {>>pagina-aanduiding<<}
tevens groote bezorgdheid en vrees voor de eer en veiligheid van dit rijk in de toekomst. Het beginsel van volkomen handelsvrijheid moge voor onze nationale belangen ontegenzeggelijk allervoordeeligst zijn: maar hier wordt geene vrijheid van handel gegeven; dit is geen eerlijk toelaten van vreemde mededingers; het is dwang tegen onze landgenooten, gekromd en geboeid aan de ketens van lasten en belemmering, om met den onbelasten, vrijgelaten vreemdeling te kampen. Bij een eerlijken wedstrijd heeft de Britsche kapitalist, met zijne schranderheid gepaard aan de bedrevenheid en ijver onzer werklieden, niets te duchten; maar nu is hij gedoemd tot een hopeloozen strijd, waarvan nederlaag en ondergang het gevolg moeten zijn.’ In gelijken geest sprak Lord Durham, - anders niet vervaard voor omvattende plannen - diezelfde vergadering te North-Shields in Junij 1826 toe. ‘Ik erken het hoog belang van landbouw en fabrieken, en nimmer zal ik mijne goedkeurende stem weigeren aan iederen maatregel om deze te schragen. Maar ik beweer, dat geen van beide tot dien hoogen trap van volkomenheid zouden geklommen zijn, zonder onze marine. Daarom zie ik met kommer deze maatregels tot het nemen eener hagchelijke proef, welligt - zoo ze slagen mogten - voordeelig voor de belangen onzer scheepvaart; doch die evenzeer, in geval van mislukking, een' doodelijken slag kunnen toebrengen aan de hartader van Engelands bestaan. - Ik zie met schroom alle poging, die strekken kan om onze marine en overmagt ter zee te benadeelen. - Het is te vergeefs gepoogd deze beschouwingen onder de aandacht van het parlement te brengen; de belangen van scheepvaart en marine vallen niet in den smaak van eene vergadering, die meer opheeft met Huskisson en zijne theorie, men vindt daar ter naauwernood gehoor. Maar ik heb gemeend deze denkbeelden aan uw oordeel te moeten onderwerpen, omdat ik weet, dat op dit oogenblik allerlei theoriën ingang vinden, en ik zou kunnen verdacht worden
van ontrouw aan die liberale beginselen, die ik steeds heb gehuldigd.’ Ook Sir Henry Parnell noemt het de grootst mogelijke dwaling, als men waant, dat Huskisson den vrijen handel aan Engeland geschonken heeft. Maar, voegt hij er bij, men vergete

{==311==} {>>pagina-aanduiding<<}
niet, dat hij tot zijne gedragslijn gedwongen werd door de vooroordeelen en belangen dergenen, met wie hij te doen had (‘on financial reform,’ p. 73). Eindelijk wordt de zienswijze van onzen schrijver gestaafd door het gezag van Sir Robert Peel, die in de meesterlijke rede, waaraan hier (bl. 101) eenige trekken worden ontleend, ten slotte verklaarde: ‘Men beroept zich op het gezag van Huskisson; men beweert met zelfvertrouwen, dat hij nimmer in de voorgestelde wijziging der scheepvaart-wetten zou hebben toegestemd. Maar Huskisson onderwierp zich aan den drang der omstandigheden, en ging zoo ver hij kon in het verbeteren van deze verordeningen. Al heeft hij toenmaals gezegd, dat het handelsverkeer met de koloniën en de kustvaart onaangeroerd moest blijven, hij gevoelde toch de noodzakelijkheid, om in de grondslagen en hoofdbepalingen dezer wetten alle die wijzigingen te brengen, welke door veranderde omstandigheden, of de eischen van Britsche belangen werden gevorderd.’ - Nu het denkbeeld van reciprociteit, het basterd-stelsel nog zoo velen ten onzent toelacht, is het oordeel der scherpst-ziende Engelschen van dubbele waarde. Wij hebben in een voorgaand opstel eenige argumenten uit de onweêrlegbare rede van Sir James Graham aangevoerd, - een' man, door rijpe ervaring aan het hoofd der Admiraliteit en buitengewone schranderheid meer dan iemand bevoegd tot het geven van eene juiste uitspraak. En wat zegt hij van de reciprociteits-tractaten? ‘Ik erken,’ is zijn antwoord op de aanprijzing van het parlements-lid Walpole, ‘dat ten tijde der aanneming van dit beginsel door Huskisson, het nuttig was. Den langen duur der dwaalleer in aanmerking nemende, was het wijs en staatkundig allengs de boeijen te slaken. Maar op zich zelf ken ik weinig waarde toe aan dit beginsel van reciprociteit. Ik kan het voor niets anders houden dan voor het aannemen van een vreemd belang tot maatstaf van het onze, haast
zou ik zeggen, dat het is onze wijsheid afmeten naar de dwaasheid van anderen. - Moest ik denken, dat beginselen van reciprociteit, of retorsie-maatregelen, - wat in anderen vorm hetzelfde is - voortaan tot regel zouden strekken, - ik voor mij zou van oordeel zijn, dat wij veeleer de scheepvaart-
{==312==} {>>pagina-aanduiding<<}
wetten in stand moesten houden, en geenszins trachten algemeen naar zoodanig beginsel te handelen.’ - Wij kunnen van deze tweede afdeeling niet scheiden, alvorens te hebben herinnerd aan de opmerking, met Huskisson's woorden, op bl. 15 vermeld, - door het gezag van den Amerikaanschen geschiedschrijver en gezant Bancroft te staven, en door vele voorstanders der opheffing van de scheepvaartwetten in het parlement bijgebragt, - dat de navigatie-acte onder de oorzaken van den Amerikaanschen opstand en afval eene eerste plaats bekleedde; - of, zoo als Bancroft het omschreef, dat ‘de scheepvaart-wetten van Engeland het onderpand der Amerikaansche onafhankelijkheid bevatten.’ Ook is het ernstig beklag der Britsche volkplantingen in Noord-Amerika, zijn de talrijke verzoekschriften door deze ingediend als hoofdgronden gebezigd, toen het pleit door de staatslieden van Groot-Brittannië zou worden beslist. En nog onlangs, toen Engelands eerste minister met edelen eenvoud de inzigten van zijn gouvernement omtrent de koloniale politiek ontvouwde, schroomde hij niet de verklaring af te leggen: ‘Ik meen, dat wij ten vorigen jare door de afschaffing der navigatie-wetten aan het gansche stelsel van handelsmonopolie in onze koloniën voor goed een eind hebben gemaakt.’
Bewonderenswaardig is het talent, waarmede in de beide volgende deelen van dit geschrift de reeks verordeningen uit de Engelsche handelswetgeving is zaamgevat, als ook van den hoofdinhoud der ‘vijf verslagen der Commissie uit het Lagerhuis’ eene keur wordt geleverd. Men moet bij ondervinding hebben geleerd, met hoe velerlei bezwaar eene beknopte inhoudsopgaaf dier belangrijke ‘blue-books’ is gepaard, om behoorlijk den arbeid te waarderen, dien de Heer de Clercq aan deze hoofdstukken zal hebben besteed. De ontleding van Ricardo moge hem hier en daar tot gids en wegwijzer zijn geweest: bij naauwlettende vergelijking valt in het oog, dat wij hier meer ontvangen dan eene bloemlezing uit het werk des Britschen voorgangers. Zoowel de oordeelkundige keuze als de heldere uiteenzetting der behandelde onderwerpen verdienen de aandacht. ‘Crede experto.’ Wij hebben, behalve de hier genoemde reports

{==313==} {>>pagina-aanduiding<<}
(bl. 30), nog drie lijvige boekdeelen doorgeworsteld, aan het Huis der Lords door eene commissie uit hun midden als resultaat van haar onderzoek aangeboden; - wij meenden uit langen, vertrouwden omgang eene vrij naauwkeurige kennis omtrent al de geschilpunten te hebben opgedaan, - en zijn evenwel aan den Heer de Cl. en diens meesterlijke voorstelling, nog menige opheldering en nu en dan een verrassend licht verschuldigd. Zoo het getuigenis der vriendschap verdenking wekt, - en wat wordt tegenwoordig niet verdacht en betwijfeld - dan verwijzen wij de lezers van ons maandschrift naar het December-nommer des vorigen jaars, - waar eene poging door ons zelven is gewaagd, om in korte trekken den aard der belemmeringen te schetsen, - en noodigen hen daarna tot eene vergelijking met het hier opgehangen tafereel, uit nagenoeg dezelfde voorbeelden zamengesteld. Waar de schrijver (bl. 40 en 41) van de Engelsche suiker-wetgeving spreekt, de nu nog bestaande verordeningen zoowel als het stelsel, dat deze spoedig vervangen zal, - herinnerden we ons een ingezonden artikel in no. 93 (18 April 1849) der ‘Nieuwe Rotterdamsche Courant,’ waarvan zedigheid en de soberheid in citatiën hem zelven geboden te zwijgen, maar dat toch verdient het ephemeer bestaan van een dagblad te overleven. Het behelst bijzonderheden omtrent de Engelsche fabriekaadje, schaars ten onzent bekend. De trapsgewijze vermindering in het bedrag der regten, zoo als die dáár wordt voorgesteld, is weder karakteristiek voor de Britsche bedachtzaamheid, zelfs in het verlaten van een' verkeerden weg. De fijne scherts (bl. 61) over een lid van het vrede-genootschap, en de gelukkige wending aan het einde der vierde afdeeling, zetten aan deze hoofdstukken nog eene eigenaardige bekoorlijkheid bij.
De ‘beraadslagingen in het parlement,’ het opschrift en de inhoud van een volgend deel, boeiden inzonderheid onze belangstellende aandacht. Nog weêrklinken in ons oor de waarschuwende stemmen, de sombere voorspellingen der protectionnisten. Geen treffender voorbeeld dan dat van Sunderlands vertegenwoordiger George Hudson, den spoorweg-koning, wiens troon almede de stormen van 1848 niet

{==314==} {>>pagina-aanduiding<<}
weêrstaan kon, doch die toen nog met eerbiedig ontzag werd aangehoord, en zijne rede besloot in deze woorden: ‘Ik geloof, dat men in Sunderland goedkooper schepen bouwt dan elders; maar onmogelijk is het voor ondernemende reeders, om de buitenlandsche mededinging vol te houden. Zoo ik eigenaar van schepen was, ik zou mijn kapitaal naar houtrijke streken overbrengen, en de bodems, dáár gebouwd, beladen en bevracht, in Sunderland met voordeel komen verkoopen.’ En leest nu de berigten uit diezelfde haven, eene der bloeijendste onder de bloeijende handelssteden van het Vereenigd Koningrijk! Nog stond tegenover deze ontmoedigende beschouwing het lagchend verschiet voor onzen geest, door de voorstanders van vrijen handel afgemaald, en reeds aanvankelijk bij de uitkomst verwezenlijkt: - de bedachtzame taal van Gladstone, afkeerig van stoute voorzegging, maar die toch hoopte, dat de ‘weldadige besmetting’ van Engelands handelspolitiek zich van lieverlede onder de volkeren zou voortplanten; geene vrees koesterende voor goedkoope landen, en overtuigd, dat zijn vaderland de staten, met kapitaal, energie en doorzigt gezegend, overtreffen zou: - de fiere verwachtingen van Graham, die vol zelfvertrouwen uitriep: ‘elke maatregel, die den wereldhandel uitbreidt, moet ook dien van Engeland doen toenemen, en ik weet, dat het leeuwen-aandeel in de winst ons beschoren is;’ de fijne opmerkingen van Russell: ‘ieder zal toch toegeven, dat het geen zedelijk kwaad is, om de wol uit Australië in een Bremer schip te laden, huiden uit Holland aan te voeren, of Amerikaansche katoen van Hâvre: - de misdaad bestaat alleen in het overtreden onzer verbodsbepaling, die dus wel op krachtige gronden steunen moet; ik onderzoek nu niet, of ons belang ooit medebragt om Hollands handel te verwoesten, van datzelfde Holland, veertig jaren na Cromwell's acte onze gevierde en trouwste bondgenoot; - men spiegelt
ons voor, dat de Britsche reeder, de Britsche gezagvoerder het slagtoffer zijn moet, omdat de Zweed en Noor, zoo slecht betaald, voor lage vracht-, de Amerikaan, zoo voortreffelijk uitgerust, voor zoo veel hooger loon kan varen. Maar ik geloof, dat ons

{==315==} {>>pagina-aanduiding<<}
volk, onbelemmerd en vrij-gelaten, de mededinging van niemand te duchten heeft; dat de scheepvaart der buitenlanders zal toenemen, gelijk zij tot heden deed, maar die der Britten tevens, en dat het eenig gevolg vermeerderde handelsbloei hier en elders zal zijn.’ De edele verontwaardiging van Peel, aan het vergaderd parlement de vraag rigtende: ‘hoe kan men twijfelen, hier in dit magtig rijk, in dezen trotschen zetel van nijverheid, den grootsten handelsstaat der wereld, dat naar alle gewone beginselen van commerciele ervarenis, belemmeringen in het vrij handelsverkeer en in den ruil van voortbrengselen voor onze welvaart verderfelijk zijn. Bedenkt het wel: indien uw beschermend stelsel dit gevolg heeft gehad, dat men er door verleid is tot een valsch vertrouwen; indien de gedachte: “wij hebben bescherming, derhalve kunnen wij de voorzorgen ontberen die anderen noodig hebben,” bij uwe beschermelingen is opgerezen, dan blijft er niet slechts geen voorwendsel voor uwe protectie over, maar dan wordt zij voor uwe eigene belangen noodlottig. Het is mijne innigste overtuiging, dat ons land met ieder ander kan wedijveren.’ Wij herhalen het, alle deze redenen, de gronden wederzijds gebezigd, de kennis door voorstanders en bestrijders der opheffing ten toon gespreid, stonden ons voor den geest, - en wij verlangden te zien, wat de auteur van dit werk uit den rijken voorraad zou kiezen; - welke argumenten hij aan den onuitputtelijken schat van gerekte beraadslagingen ontleenen zou. De gelukkigste tact heeft hem bij de keuze geleid. Het boek, voor Hollanders geschreven, moest dus voor onzen landaard aantrekkelijk zijn; namen in Nederland niet onbekend, óf om afkomst en historische herinneringen, óf door Europesche letterkundige vermaardheid, óf door bezoeken aan deze vaak vergeten gewesten gebragt, óf door den luister van hooge betrekkingen; - deze alleen moesten hunne bijdragen leveren: en
zóó oordeelkundig was niettemin de keus, dat - wij durven het verzekeren - de lezers van dit geschrift het belangrijkste leeren kennen van hetgeen over en weder is aangevoerd. Eerst laat hij den minister optreden, de plannen der regering in eene ongekunstelde rede ontvouwende,

{==316==} {>>pagina-aanduiding<<}
met die echt Engelsche staatswelsprekendheid, te vol van de zaak om angstvallig op keus en praal van woorden te letten, maar helder, volledig, in den toon der overtuiging. Ricardo, de voorsteller der commissie van onderzoek, door meer dan één parlementslid ‘vader en ontwerper der wetsvoordragt’ genoemd, en James Wilson, de uitgever van den ‘Economist,’ thans ook bij onze landgenooten in eere, vervangen, uit de bonte rij van sprekers, de openingsrede van den handels-minister. Dan Dr. Bowring, aan de beoefenaars onzer letterkunde bekend, die zijn bezoek in dankbaar aandenken zullen houden, omdat hij aan de lier van Willem de Clercq, den genialen en onvergetelijken, eenige dichterlijke strophen onttokkeld heeft. Helaas! dat wij ook dezen zeldzamen man zoo vroeg moesten missen, en dat de vruchten van zijn onvergelijkbaar kunsttalent, zoo weinigen uitgezonderd, met hem zijn ten grave gedaald!
Herries, onder het gouvernement van Lord Goderich, na Canning's dood, aan het hoofd der financiën, de steun en hoop van de partij der protectionnisten, die voor korte jaren zijne weder-optreding in het parlement met opgetogenheid begroetteden, wordt (bl. 89) als voornaamste spreker der oppositie in de eerste dagen (te weten in Junij 1848) ten vijfde genoemd. Het kan, naar wij meenen, niet worden ontkend, dat deze bestrijder eene slechte zaak met veel talent bepleitte; en wat ervaring, kunde, parlementaire taktiek betreft, uitmuntte boven de hoofden en leiders, die zijne partij zich toen en sedert gekozen heeft. - De schrijver merkt op (bl. 90), ‘dat de veelvuldige en breedvoerige behandeling van het onderwerp buiten de vergaderzaal, daaraan reeds eenigermate de verdienste der nieuwheid ontnomen had.’ Wij willen het niet betwisten; doch geldt dit niet evenzeer ten aanzien van meest alle belangrijke vraagpunten in dat land van openbaarheid? Is niet juist dit een kenmerkend onderscheid tusschen de parlementaire verhandelingen nu en weleer? is de bovenmatige uitbreiding van het journalisme en der publiciteit aan dit nadeel - zoo er nadeel in is - niet bijna noodwendig verbonden? En zou dierhalve het afdalen in den redestrijd

{==317==} {>>pagina-aanduiding<<}
‘tot een twist over de kleinigheden en bijomstandigheden’ niet veeleer aan andere oorzaken te wijten zijn, dan aan de menigte der feiten, door de commissie aan het licht gebragt? Ondanks het vernuft en gezag van de ‘Times,’ gelooven wij dit, en willen er enkelen aan de hand des schrijvers aanduiden.
De individualiteit en het karakter van de twee groote kampvechters, tot bestrijding der voordragt opgetreden, komen allereerst in aanmerking. Lord George Bentinck zoowel als d'Israeli verloren zich in de details en lokten hunne tegenstanders op zijwegen. ‘Ik heb,’ merkte Lord John Russell aan, ‘na redevoeringen van twee uur lang te hebben gehoord, veel betrekkelijk andere onderwerpen daarin aangetroffen, veel bitterheid en spot tegen personen bespeurd; maar zeer weinig ten aanzien van het onderwerp, dat ons bezig houdt, bepaaldelijk tot verdediging der scheepvaart-wetten vernomen.’ Voegen wij een woord bij hetgeen onze schrijver (bl. 92) over Lord George Bentinck, dien merkwaardigen man, gezegd heeft. Niet geheel juist is het beweren, dat hij ‘tot in zijne rijpe jeugd aan staatszaken vreemd gebleven was.’ Voor de krijgsdienst bestemd en opgeleid, had hij dien stand reeds vroeg verlaten, en werd als de bijzondere geheimschrijver van Canning in den doolhof der Britsche politiek rondgevoerd. Het ontsnapte den genialen blik van dezen grooten staatsman niet, dat zijn secretaris slechts eene overhelling tot rust te overwinnen had, om zich tot de eerste ambten te bekwamen. Hij voorspelde hem toekomstige grootheid. Maar hetzij natuurlijke neiging tot gemak, afkeer van vonden en treken, waarvan de ingewijde in het kabinet van Engelands eersten minister kennis droeg, of misschien de felle bestrijding, die de levensdagen van zijnen groothartigen bloedverwant verbitterde en snellijk afsneed, hem van het openbaar leven terughield, - hij school na Canning's dood op nieuw in het duister. Vier jaren later in het parlement gekomen, stelde hij door zijne eerste rede aller verwachting te leur. De verouderde wijze van voordragt en inkleeding was niet geschikt om te doen vergeten, wat aan den inhoud ontbrak. Canning's profetie scheen het lot van tal-
{==318==} {>>pagina-aanduiding<<}
looze voorspellingen te zullen treffen, toen de mislukte oogst, door afschaffing
der koren-wetten gevolgd, eensklaps de staatspartijen uiteensloeg. De groote conservatieve meerderheid, van hoofd en leidsman beroofd, liet haar oog op Lord George Bentinck vallen. Afkomst, geslacht, betrekkingen, inborst, alles scheen hem voor de keuze aan te bevelen. Toen brak voor dezen edelman het gedenkwaardig tijdperk aan, waarin de aangeboren kracht van een vurigen geest, in stilte gevoed en gerijpt, en aan hare natuurlijke ontwikkeling overgelaten, zich in al haren glans voor zijne verbaasde landgenooten vertoonde. Hij gaf aan de roepstem der aristocratie gehoor. Met onbezweken moed en nooit verflaauwden ijver stond hij hare belangen voor, wijdde den dag aan cijfers en dorre verslagen, den nacht aan de vermoeijende zittingen van het parlement. Één oogenblik scheen hij terug te deinzen voor de bezwaren zijner taak, en de herinnering aan weispel en renbaan hem op nieuw te bekoren.
Maar er was niemand in de rangen zijner partij, die het gemis van zulk een hoofd kon vergoeden. Nog eens nam hij het beleid en de inspanning op zich; maar ditmaal, om ze na eene korte poos, voor goed aan anderen over te laten. - De afmattende arbeid van deze laatste zitting had hem uitgeput. Met angstige bezorgdheid sloegen zijne vrienden het verbleekt gelaat, en de zigtbare ondermijning van hunnen werkzamen aanvoerder gade. Het parlement werd gescheiden. Lord George Bentinck begaf zich naar het voorvaderlijk kasteel, om verpoozing en rust te vinden. Hij betrad de frissche weiden, waarop hij in zijne jeugd had omgedoold, - en ademde de zoete lucht, die zijne kindsche jaren verkwikt had. - Op het mollig dons der groene zoden, langs ééne der dreven van het ouderlijk landgoed, vond hij den dood. Eene hartkwaal rukte hem plotseling weg. Zoo onverwacht als zijne verschijning op het staatstooneel was geweest, zoo snel was zijn verscheiden. In den rouw over het treffende van dit verlies, hebben vrienden en volgelingen, - uit eerbied voor zijne uitmuntende en edele hoedanigheden, hebben zijne tegenstanders een' sluijer willen werpen over hetgeen in het karakter van den ontrukten staatsman afkeuring en blaam verdiende. Zijne bitterheid in het aanvallen, - zijn

{==319==} {>>pagina-aanduiding<<}
volslagen gemis aan zelfbeheer, - de teugellooze vrijheid van zijne woorden, eene onbetoomde drift in het beschuldigen, en zijne ongeëvenaarde losbandigheid in het doen van verwijten en aannemen van kwade bedoelingen, schenen veeleer geëigend aan de kamer van afgevaardigden, of representanten aan deze zijde des kanaals, dan in den kring der Engelsche ‘gentlemen’, inzonderheid aan den afstammeling uit dit adelijk geslacht, te voegen. Wij gelooven dan ook, dat op den lof ‘aan zijne hoffelijke scherts als man van smaak’ toegezwaaid, veel is af te dingen. Men denke aan de heftige, onbewezen aantijging tegen Sir Robert Peel, als één der moordenaars van Canning; - aan de woede, waarmede de pogingen van Lord Lyndhurst, tot herstel der conservatieve partij werden afgestooten, of regterlijke benoemingen van dezen als Lord-Kanselier, zonder grond van bewijs, aangerand; - en bij deze tentoonstelling van éénen der eerste regtsgeleerden en staatslieden van Groot-Brittannië, ontbreekt zelfs die grond van verontschuldiging, welke aan den opgewekten hartstogt eens partij-hoofds kan worden verleend. Want Lord Lyndhurst is grijs geworden in de dienst derzelfde partij, aan wier spits toen Lord Bentinck stond, en was niet medepligtig aan het verraad, of den afval der Peel-iten. - Wij beweren dan mede, dat een kentrek in diens oppositie was het afdalen tot kleinigheden en bij-zaken, en dat de uitvoerige rede bij de bestrijding van het ontwerp tot hervorming der Scheepvaart-wetten, daarvan bewijzen en voorbeelden in menigte bevat. - Daarenboven lijdt D'Israeli, destijds de ‘fidus Achates’ van den edelen Lord, aan ditzelfde euvel. De geschiedenis en parlementaire loopbaan van dezen schitterenden romanschrijver zijn, in hare soort, even zonderling en opmerkenswaard. Welligt hebben enkele onzer lezers, met de Engelsche litteratuur vertrouwd, nog den indruk niet vergeten, die in de
letterkundige wereld door de verschijning van Vivian Grey veroorzaakt werd. De schrijver, bewierookt en bedwelmd, gaf weldra ‘Contarini Fleming’ en ‘Alroy’ in het licht, waarin de feilen en gebreken van het eerste werk, - de overladen woordenpracht, een tooverglans van wondertooneelen met schitterende tinten en spelingen van vernuft opgeluisterd, en nu en dan afgewisseld door bijtende

{==320==} {>>pagina-aanduiding<<}
sarcasmen, - nog verder werden gedreven. De sobere Britsche degelijkheid vond spoedig geen smaak meer in dien gekunstelden onzin. Maar d'Israeli was niet de man, om door den weêrzin zijner beoordeelaars te worden afgeschrikt. Ook als dichter wilde hij uitblinken, en het nu lang-vergeten werk ‘the revolutionary Epic’ was de vrucht zijner poëtische droomerijen. De koelheid, waarmede het publiek dit dichtstuk ontving, deed den maker besluiten zijne lier aan de wilg te hangen, - getrouw aan het plan in een voorberigt verkondigd; ‘want,’ voegde hij er bij, ‘ik behoor niet tot hen, die zich over der tijdgenooten onverschilligheid kunnen troosten met de denkbeeldige toejuiching en ingenomenheid van een meer billijk nageslacht.’ - Kort daarna bezocht hij het Oosten, dat voor zijne gloeijende verbeelding dubbele aantrekkingskracht hebben moest.
Het was in 1831; de hervormingskoorts, die in Engeland woedde, greep ook dezen vurigen man aan. In zijn vaderland teruggekeerd, moest hij het staatkundig terrein betreden. Vele kiemen der denkbeelden, later in ‘Coningsby’ en ‘Sybil’ ontwikkeld en tot rijpheid gebragt, het ‘jonge Engeland’ daarin afgemaald, waren in bovengenoemd gedicht reeds neêrgelegd en afgeschaduwd. Anderen mogten beducht zijn voor het aannaderen der democratie, d'Israeli zag slechts eene dreigende oligarchie aan zijn vaderland beschoren. Geboeid zou het weldra aan de Whigs zijn overgeleverd, die het Lagerhuis beheerschten en de onafhankelijkheid der Lords voor niets rekenden. Hij wierp zich in de armen der radicalen, alleen omdat hij tot de Whigs niet kon, - tot de Tories niet wilde overgaan. Eene poging om te High Wycombe tot vertegenwoordiger gekozen te worden, mislukte; hij zocht bij de kiezers aanbeveling door een verbond van radicalen en Tories tegen de Whigs voor te slaan; doch werd voor een' ‘verkapten Tory’ gehouden. Drie jaren later, gedurende de kortstondige administratie van Sir Robert Peel, aarzelde hij niet te Taunton als candidaat met den tegenwoordigen handelsminister Labouchère te dingen. Toen deed hij zich voor als zuiver Tory, en heeft ook later beweerd, dat zijne beginselen nog dezelfde waren als bij zijne geloofsbelijdenis te Wycombe, maar dat thans de

{==321==} {>>pagina-aanduiding<<}
omstandigheden waren veranderd, nu de grondbeginselen van het onvervalscht Tory-ismus, onder de leiding van een bekwaam en welsprekend hoofd, zich weder ontwikkelden. - Verguisd en versmaad wegens zijn' onbeschaamden afvalen ommekeer, - in onophoudelijken strijd gewikkeld, waarin juist zijn rusteloos gemoed behagen vond, en aan welken kampvechters als O'Connell deel namen, - schreef hij middelerwijl eene ‘verdediging der Britsche Constitutie’, door historie-kennis en stijl uitmuntend, waartegen de Whigs dapper te velde trokken. Eindelijk evenwel bereikte hij het doel, waarheen hij nu zes jaren had gestreefd. Omtrent het einde van 1837 werd hij te Maidstone tot lid van het parlement verkozen. Zijn debut moest schitterend zijn; het was - zoo als deskundigen uit den aard van zijn talenten voorzegd hadden, - eene schitterende nederlaag. De vergadering vergunde den spreker zelfs niet zijne rede ten einde te brengen. De stem, die later zooveel aandacht wekken zou, werd onder honend gelach verstikt en gesmoord. Toch had de redenaar een voorgevoel van zijne latere triumfen; want hij besloot aldus, buiten zich zelven van woede over den schimp en smaad, waarmede zijne woorden ontvangen werden: ‘Menigmaal heb ik velerlei zaken beproefd, en ben geëindigd met te slagen. Nu zal ik mijne plaats hernemen; de tijd zal komen, dat gij naar mij luisteren zult.’ Ook was deze de laatste zijner afdwalingen. Van nu aan begon hij eene ernstige studie van zich zelven, van zijne kunst en zijn gehoor. De hoogdravende stijl werd gekuischt en gematigd, schoon voortdurend door oorspronkelijkheid van gedachten en gespierdheid van taal onderscheiden; - het spreken bij voorkeur tot hartstogt en verbeelding maakte plaats voor meerdere kalmte en bezadigdheid; - declamatie werd door redenering vervangen; de vorm werd symmetrisch. Allengs begon hij de gunst van het parlement te verwerven. Zijne rede over den eigenlijken aard van de eischen der Chartisten,
in Julij 1839 uitgesproken, boeide, en maakte zelfs opgang. Hij ving-aan zijne leerstellingen aangaande volkswelvaart en wezenlijk volksbelang meer bevattelijk voor te dragen. Een geliefkoosd begrip was voor hem in die dagen, dat ‘de natie bestaat uit de aristocratie en de arbeidende volks-
{==322==} {>>pagina-aanduiding<<}
klassen’ - het hoofddenkbeeld ook zijner latere romans ‘Coningsby’ en ‘Sybil.’ Zijne sympathie voor de Chartisten kwam telkens uit; maar ook ingewikkelde stukken over kopij-regt en volksopvoeding, werden op meesterlijke wijs door hem behandeld. - Om hem verzamelde zich een kleine kring uit de rangen der behoudende partij, Lord John Manners, Mr. Smythe en enkele anderen, wier erkende chef d'Israeli werd; - hoe klein ook, en hoe vaak bespot deze kern mogt wezen, het was streelend voor de eerzucht van zulk een' roemzieken man, leider van eene partij te zijn. - In den aanvang van 1842 hield hij de bekende, zeer uitvoerige rede over de Britsche consulaten in het buitenland, door Lord Palmerston met geringschatting, door Sir Rob. Peel met onverschilligheid aangehoord. Aan dit gekwetst gevoel van eigenwaarde heeft men later de bittere verguizing toegeschreven, met welke hij den eersten Minister onafgebroken vervolgde. Aanvankelijk ondersteunde hij nog wel diens eerste maatregelen van vrijen handel, op grond, dat ze in volkomen overeenstemming waren met de nooit verwezenlijkte plannen van William Pitt. Doch in de parlements-zitting van 1844 ontspon d'Israeli de web, waarin hij den gevierden staatsman Sir Robert Peel, den lieveling van het lagerhuis, omwikkelde en verwarde, en zich dan wierp op zijne prooi met eene behendigheid en een welgevallen, waarvan geen tweede voorbeeld is aan te wijzen. Wij behoeven niet te herinneren wat aan ieder, die de debatten in het Britsch parlement met eenige opmerkzaamheid gadesloeg, nog voor den geest staat. De felle, onverpoosde, onverzadelijke bestrijding, welke de voorstellen van de raadslieden der
kroon, met name die door Peel gedaan, bij het lid voor Shrewsbury ontmoetten. Karakter, goede naam, persoonlijkheid werden even weinig gespaard als de politieke handelingen. Zóó geheel was d'Israeli aan dezen smaadtoon overgegeven, dat Roebuck hem een' Paganini noemde, die slechts ééne snaar tokkelen, kon. ‘Georganiseerde huichelarij,’ ‘aangeboren verraderlijke inborst,’ ‘misleiding en bedrog ten troon verheven,’ ‘het ondragelijk juk van parlementaire begoocheling,’ waren de aanminnigheden, waarmede, bij de intrekking der korenwetten, de verklaring van den minister beantwoord werd,

{==323==} {>>pagina-aanduiding<<}
dat hij uit pligtgevoel banden moest losmaken, en vriendschapsbetrekkingen afbreken; zóó dierbaar aan zijn hart. Doch niet altoos was de beleedigende uitdrukking even weinig verfijnd. De pijlen werden soms vergiftigd met helsche kunst en het boosaardigst overleg. Slechts twee voorbeelden, waaraan nog de ‘animus’ ontbreekt, die, naar men zegt, zijne voordragt kenteekent. Hij vergeleek den afval van Sir Robert bij het verraad van des Sultans vlootvoogd. Nog nooit, sedert de eeuw van Soliman, had eene vloot, bemand en uitgerust als deze, de Dardanellen verlaten. De Sultan omhelsde zijnen admiraal; al de muftis stortten gebeden uit voor het gelukken van den togt; juist als de muftis in Engeland om goeden uitslag baden bij de jongste algemeene verkiezingen. De vloot stevende uit naar den slag. Doch hoe verbaasd was de Sultan, toen zijn groot-admiraal eensklaps den steven wendde naar de vijandelijke haven! Ook toen werd de bedoeling des aanvoerders misduid; ook toen werd hij - als nu de baronet - verrader genoemd. Maar hij wist zijn gedrag te verdedigen. Hij zeide: ‘Het is wel waar, dat ik aan het hoofd dezer onverwinnelijke armada was geplaatst; dat mijn gebieder mij omarmde, en dat al de muftis des rijks voor het gelukken der expeditie hebben gebeden; maar ik had iets tegen den krijg; ik zag geen nut in het voortduren der worsteling, en de eenige reden, waarom ik het opperbevel aanvaardde, was om den strijd te doen eindigen door mijnen meester te verraden.’ Nog bitterder was de ironie, waarmede hij voorwendde Sir Robert Peel van alle voorbedachte misleiding vrij te pleiten bij het aannemen der vrijen-handel-leer: ‘wetende, dat hij twintig of dertig jaar lang met de denkbeelden van anderen gehandeld had; dat geheel zijn leven eene lange clausule van toeeigening (appropriation clause) geweest was; en dat hij steeds het verstand van anderen had afgezet. Hij had de Whigs badende verrast, en was met hunne
kleederen weggeloopen.’

Wij vragen verschooning en genadig regt voor de lange episode, waardoor wij het aangekondigd werk wel niet ge-
{==324==} {>>pagina-aanduiding<<}
heel uit het oog verloren, maar evenwel verre van ons eigenlijk onderwerp zijn afgedwaald. Aan Sir Robert Peel zijn wij vergoeding schuldig voor het overnemen van sarcasmen, door niemand meer dan door ons zelven onverdiend en hatelijk gekeurd. Aan den schrijver der ‘Hervorming,’ en aan de lezers van het opschrift, boven deze regelen geplaatst, zijn wij de voortgezette beschouwing schuldig van de beraadslagingen in het Huis der Lords en van enkele bijzonderheden uit het verslag der commissie van onderzoek gebleken. Een nader opstel worde aan dit dubbel doel gewijd!






{==325==} {>>pagina-aanduiding<<}

Oude Liedekens


vernieuwd door J.P. Heije.

De vernieuwing van het oude Lied: ‘des Sultans Dochterke,’ door Alberdingk Thijm, heeft van meerdere zijden lof en blaam gewekt. Ik moet bekennen tot degenen te behooren, die doorgaande, zoo 't maar even kan, liever prijzen dan laken. Maar wat ik vaak doe uit een' half onwillekeurigen aandrang mijner natuur, doe ik thans met duidelijk bewuste overtuiging, wanneer ik het eene gelukkige gedachte noem van den Heer Alberdingk, een onzer oude Liederen en juist dát Lied in anderen vorm over te gieten en, als een schilderstuk uit vroegere dagen, van stof ontdaan en gezuiverd, met door nieuw vernis opgehelderde kleuren, op een gelukkig licht ten toon te stellen. Onze Oude Liederen toch, voor een klein deel zelfstandig hier ontsproten, voor een groot deel aan die van geheel het Noorden verwant, bevatten zoo vele schoonheden, dat men het betreuren moet hen zoo weinig bekend te zien. Zeker schrikt de verouderde vorm velen af, om te onderzoeken en op te sporen, wat al schatten er in die verlaten mijn nog verborgen liggen. En echter, hoe zeer zou die moeite niet beloond worden! Geloof niet, dat ik mij schaar onder hen, die het oude roemen, omdat het oud is. Maar ik durf het vragen

{==326==} {>>pagina-aanduiding<<}
aan elk, die eenigermate met dien schatkamer bekend is, of de nieuwe Poëzij veel kan aantoonen, wat in aanschouwelijkheid van voorstelling, diepte van gevoel, ongekunstelde uitdrukking, puntige kernachtigheid, en verrassende wendingen, in één woord in voortreffelijkheid, kan halen bij zeer vele (immers wie kan het van alle verwachten?) Liederen, die ons als kostbaar erfdeel vermaakt zijn uit een' tijd, waarin de Poëzij zeker meer en inniger tot het leven behoorde dan in de onze.
Intusschen is tot het erkennen en waarderen van die schoonheden onzer oude Liedekens studie noodig, - en wie zou van het grootere deel des publieks, - zoo kitteloorig omtrent alles wat met den gewonen vorm onzer tegenwoordige beschaving strijdt, - studie durven vergen van zoo ongewone gestalten als die, waarin het oudere Lied zich uitdrukt. Voor schilderijen, voor muzijk uit dien tijd moge dat nog gaan. De eerste kan men aan het oog, de tweede aan het oor, als ware het, opdringen. Men kan den zinnelijken indruk, - hoe vreemd, 'k zou bijna zeggen hoe aanstootelijk die in den aanvang zij, - door herhaling temperen, door toelichting en nadenken opheffen tot erkennen en schatten van de dichterlijke gedachte. Dan wordt men gemeenzaam met dat vreemde, dan verplaatst men zich allengs in den tijd, toen dat, ons nu vreemde, de natuurlijke, de eigenaardige uiting van den kunstzin, van het kunstgevoel en van het kunstidee was. Is het ons allen niet zoo gegaan met de oudere meesterwerken in kleuren en toonen, en hebben wij er niet menig genotvol uur onzes levens aan te danken gehad? Heeft niet de noodzakelijk eenzijdige rigting van ieders schoonheidsgevoel zich gelouterd in de innigheid en warmte van het gemoedsleven van vroegere dagen? Is het vergelijken, ontleden en verbinden der historische kleurbrekingen van het prisma der kunst ons niet het eenige middel geweest, om haar, in hare éénheid, te begrijpen als zuiver licht?
Wat echter aan de beeldende kunst, wat aan de kunst der toonen mogelijk is - zinnelijke voorstelling - is aan de Poëzij (vooral waar zij in verouderde vormen optreedt) op verre na niet in gelijke mate gegeven. Wie een Oud

{==327==} {>>pagina-aanduiding<<}
Lied, zoo als het daar lag, voordroeg, zou al spoedig gevaar loopen bij ieder in onbruik geraakt of in beteekenis gewijzigd woord het oor zijner toehoorders zoo te ergeren, dat het zich sloot voor de gedachte, die daarin school. Misschien dat een kleinere kring, voor welken men de proef dikwijls herhaalde, zich daaraan gewennen zoude. Een grootere echter en meer gemengde zou ik vreezen, dat den tolk van den ouden tijd, nog onheuscher alleen liet dan menigen spreker van den nieuweren.
Er zijn dus slechts twee middelen, om die in den grond begraven gouden muntstukken weder tot waarde te brengen: of ze op te delven en in hunne oorspronkelijke gestalte te verzamelen .... voor de muntkabinetten van eenige weinige penningkundigen: of ze om te smelten en een nieuwen stempel te geven .... en ze daardoor gangbaar te maken voor allen.
Le Jeune, Hoffmann von Fallersleben, L.Ph.C. van den Bergh en nu laatstelijk de Maerlant der ‘Vlaemsche Dichtconst,’ de voortreffelijke Willems, hebben het eerste gedaan. Voor zooverre ik weet, hebben (behalve de proeven die ik leverde) alleen Beets in ‘het daghet uyt den Oosten’ en Alberdingk Thijm, in het boven besproken lied, het tweede beproefd.
In hoever die pogingen geslaagd zijn, wil ik niet beoordeelen. Zeker echter is het, dat zij (ik reken er de mijne niet buiten) op zich zelve iets verdienstelijks hebben. Zeker ware het te wenschen, dat ieder onzer dichteren, naarmate der eigenaardigheid van zijn talent, eenige dier oude Liedekens, welke hem het meest bekoord hadden, in nieuwe gestalte overgoot. Het zou, bij een naauwgezet teruggeven van het frissche en kernachtige, wat ze bevatten, eene stellige winst voor onzen letterschat zijn.
Doch hetgeen hierin wenschelijk is, is tevens noodig. Het is een werk, waar velen, waar allen de hand aan moeten slaan, Maar het is tevens een werk, dat dan alleen met goeden uitslag kan volbragt worden, wanneer ieder alleenlijk die Liederen kiest, welke in overeenstemming zijn met de rigting zijnes geestes en met de eigenheid van zijn talent. Wie een dergelijk Lied niet zóó in zich kan opne-
{==328==} {>>pagina-aanduiding<<}
men, dat het in inhoud en vorm als herboren weder uit hem voortkomt, zal in de proeve niet slagen. Wien dát echter gelukt - hij zal er een spiegel en prikkel voor zijne eigene ontwikkeling in vinden en er eene onwaardeerbare dienst door bewijzen aan den roem en aan de kunstbeschaving zijns lands.
Daarom is het mij aangenaam te kunnen instemmen met hen, die Alberdingk Thijm prijzen en toejuichen in zijne poging, om ons een der oude Liedekens in nieuwe gestalte te hergeven. Daarom prijze ik hem, dat hij juist een van die Liederen heeft gekozen, welke het trouwste beeld geven der rigting van den tijd, waartoe zij behooren, het meest in betrekking staan tot den gang van Alberdingk's geliefkoosde studiën, het meest verwant zijn aan de vaak gebleken eigenaardigheid van zijn talent.
En zoo ik hem om dat alles niet kon prijzen, zoo ik mij gedwongen zag poging en rigting beide af te keuren, dan nog zou ik de wijze, waarop het laatste door een onzer tijdschriften geschied is, moeten verklaren voor eene onhebbelijke en vooral voor eene onridderlijke.
De ‘Tijdspiegel’ (ik vertrouw, dat de steller van 't stuk zich in bovenstaande bijvoegelijke naamwoorden zal herkend hebben) moge in levens- en kunstrigting van den Heer Alberdingk Thijm nog zoo veel verschillen - ik zelf doe dit in vele opzigten, onverminderd de innigste hoogachting voor zijn geest en zijn hart - de ‘Tijdspiegel’ moge zelfs in gemoede die rigting verderfelijk achten.... hij behoorde desniettemin zich omsluijerd te hebben, eer hij er toe kwam een momgezicht terug te kaatsen in plaats van een eerlijk menschengelaat, waar het er op aankwam zóó te oordeelen, te beoordeelen en te veroordeelen. - Doch waartoe meer woorden over het masker, waarvan de ‘Tijdspiegel’ zich bediende? Ieder regtgeaard mensch verfoeit zulke kunstgrepen. Daarom alleen nog eene enkele opmerking omtrent den bekrompen maatstaf, waarmede dat tijdschrift het bedoelde Lied meet.
Iedere eeuw heeft, gelijk ieder mensch en gelijk iedere menschenleeftijd, eigenaardige taalvormen voor datgeen, wat zij rein en onrein, betamelijk en onbetamelijk, kiesch

{==329==} {>>pagina-aanduiding<<}
en onkiesch achten. Wie nu een mystiek Lied uit de middeleeuwen toetsen wil aan de verfijnde taalvormen, waarmede de zinnelijkheid onzer eeuw zich omgaast (hult is te zwaar voor die prikkelend-goddelooze doorschijnendheid), begaat niet minder een onregt dan eene dwaasheid. Een onregt, omdat er in waarheid oneindig meer onbewuste, dat is onschuldige, zinnelijkheid in de naaktheid der middeleeuwsche voorstelling (le mot propre) ligt, dan in het verleidelijke, met voordacht en doel gekozene halfnaakte (de tricot der gedachte) van zoo oneindig veel voortbrengselen en voorstellingen onzer tegenwoordige letterkunde en beschaving. - Eene dwaasheid, omdat de naïve opvatting dier eeuw zich, op gelijke wijze als in dit Lied, in Letterkunde, Beeldende Kunst en Muzijk, in één woord in ieder kunstgewrocht van dien tijd, ja, in het geheele geschiedleven der toenmalige volken uitdrukt.
Een van beide dus: óf men moet dat geheele tijdperk met al zijne kunstgewrochten, als onzer kiesche en vrome zeden, als onzer fijnere beschaving en vergeestelijking onwaardig, verwerpen, verdoemen - en zoo veel mogelijk vernietigen; óf men moet het waarderen en beoordeelen in zijne eigenaardigheid, in verband met het leven van dat tijdsgewricht zelf.
Doet men het laatste met eerlijke historische kritiek - en wat anders kan ons in staat stellen, ook maar eenigermate de betrekkelijke waarde en beteekenis van een tijdvak voor de ontwikkeling en vorming der menschheid te schatten - dan zal men inzien, hoe zeer de menschelijke natuur, in haar' grond altijd één, in hare uiting altijd verschillend, ook in de meeste kunstwerken dier middeleeuwen, hoe vreemd ze den onnadenkende moge geworden zijn, uitnemende en onvergankelijke gedenkstukken van de geschiedenis des menschengeslachts heeft achtergelaten. Dan zal men hem dankbaar zijn, die zich weet te verheffen boven de bekrompenheid eener eenzijdige waardering van de vormen en voorstellingen, waarin wij thans ons gevoelen en denken kleeden, en die ik zeker ben, dat een' mogelijken ‘Tijdspiegel’ van de XXVste eeuw evenzeer ergeren

{==330==} {>>pagina-aanduiding<<}
zullen, als des ‘Sultans Dochter’ het dien van de XIXde eeuw heeft gedaan.
Bedrieg ik mij niet, dan weet dit de tegenwoordige ‘Tijdspiegel’ even goed als ik. Dat tijdschrift toch heeft mij vaak door inhoud en vorm, door degelijkheid en vernuft belangstelling ingeboezemd. Maar er is gedeeltelijk reeds van den aanvang, en bovenal in den laatsten tijd, een vergoden van sommige, een verguizen van andere personen in kenbaar geworden, die onbestaanbaar zijn met reine kritiek, onbestaanbaar met goede trouw, onbestaanbaar met regtvaardigheid en betamelijkheid.
Mogt mijn woord er iets toe bijdragen om het tot andere, waarom zou ik niet zeggen betere, inzigten te brengen! - Zoo niet, ik ben bereid onder de zwarte schapen geteld te worden.

Over de oudere Liedekens, die ik zelf hier mededeel, heb ik weinig bij te voegen. Gedeeltelijk zijn ze vroeger hier en daar verspreid, gedeeltelijk waren ze ongedrukt. Een paar bevatten meer den geest dan den letterlijken inhoud van de oude Liederen, naar welke zij gevolgd zijn.
Het aangenaamste loon voor dezen arbeid zou ik ontvangen, wanneer vele onzer dichteren wilden doen wat ik beproefde, en het beter deden dan in mijne magt stond.


{==331==} {>>pagina-aanduiding<<}

I.

Jonker Gerard.


- Sta op, sta op, mijn trouwe knaap! 
En zadel mij mijn paard! 
Naar Kroonenburg gaat onze togt; 
Maar geef mij lans en zwaard. - 
 
Zij kwamen op de bruine heî, 
Zij kwamen in het woud; 
Een vreemde Ridder, trotsch en koen, 
Den Jonker tegenhoudt: 
 
‘Wel, Jonker! hoe zoo vroeg te paard, 
En waar zoo haastig heen, 
En laat gij dus den ganschen dag, 
Uw schoone vrouw alleen?’ 
 
- Wees welkom, Ridder! mij als gast 
Mijn gaê is schoon en trouw; 
Ginds is mijn slot; breng, zoo gij wilt, 
Mijn' groet aan de Edelvrouw! - 
 
En Jonker Gerard reed zijn' weg 
En jaagde heel den dag, 
En keerde 's avonds weêr door 't woud, 
Waar hij den Ridder zag: 

{==332==} {>>pagina-aanduiding<<}

‘Wel, jager! kent gij dezen ring?’ 
Zoo sprak de Ridder stout: 
‘Blaauwbloemeken staat in den knop, 
De ring is louter goud!’ 
 
- Bylo! dien ring en ken ik niet, 
Hij is niet van mijn vrouw, 
Ik zweer het bij mijn Ridderwoord 
En bij mijn Riddertrouw. - 
 
‘Wel, Jonker! zweert gij bij uw woord 
En bij uw Riddertrouw,........ 
Blaauwbloemeken staat in den knop 
En 't cijfer van uw vrouw!’ 
 
De Jonker wierp zijn' handschoê neêr 
En streed met lans en zwaard; 
De vreemde Ridder stortte neêr 
En stortte dood ter aard'. 
 
De Jonker vliegt naar 't hooge slot 
In davrenden galop, 
Hij klopt niet aan den ijzren ring, 
Maar loopt de poortdeur op. 
 
‘Och, Moeder!’ sprak vrouw Adelheid: 
‘Wat ziet mijn Heere fel! 
Wat of zijn toorn wel stillen mag, 
Wat stilt zijn gramschap wel?’ 
 
De moeder nam al uit de wieg 
Het kindelijn zoo zoet, 
En droeg het op hare armen heen 
Den Jonker in 't gemoet: 
 
- Vrouw Moeder! - sprak hij: - laat mij door! 
Wat wil dat kindelijn? 
Dat kind is toch het mijne niet, 
Dat moet een basterd zijn! - 

{==333==} {>>pagina-aanduiding<<}

En langs de trappen vloog hij voort 
En vloog de gangen rond, 
Totdat hij, op de tin van 't slot, 
De schoone Aleide vond. 
 
Zij groette bevend haren Heer; 
Hij sprak geen enkel woord, 
Maar trok zijn slagzwaard uit de scheê, 
En sleept haar met zich voort........ 
 
Daar ziet hij aan haar kleine hand 
Zijn gouden ring van trouw; 
Blaauwbloemeken staat in den knop 
En 't cijfer van zijn vrouw! 
 
En heftig drukt hij haar aan 't hart 
En kust haar lipjes teêr: 
En weenend blikte zij omhoog 
En dankte God den Heer! 




II.

Van twee koningskinderen.


Er waren twee koningskindren 
Die minden elkander zoo teêr; 
Ze waren zoo wreed gescheiden: 
Te diep en te wijd was het meir. 
 
‘Och, liefste! och kondt gij zwemmen 
Door 't wilde, het barnende meir; 
Drie fakkels zou ik ontsteken: 
Geen sterren verlichten zoo zeer!’ 

{==334==} {>>pagina-aanduiding<<}

Daar was in het slot een Jonkvrouw, 
Die haatte hen beide zoo zeer; 
Zij bluschte de heldre fakkels...... 
De jongling verdronk in het meir. 
 
‘Ach visscher! ach goede visscher! 
Mijn harte dat jaagt er zoo zeer; 
Keer zeewaarts en wend den steven 
En visch in het barnende meir.’ 
 
De visscher vernam haar woorden, 
Het bootje doorkliefde het meir, 
Hij wierp er in haast zijn netten 
En vond er den jongeling weêr. 
 
Zij vatte hem in hare armen 
En kuste zijn wangen zoo teêr; 
Haar harte dat brak in tranen: 
En dood naast haar lief zonk zij neêr. 




III.

Scheiden.


‘Vaarwel, vaarwel, mijn zoete lief! 
Niet langer kan ik beiden; 
Ik ga zoo ver, zoo ver van hier, 
Wel over zand en heiden.’ 
 
‘Wel over heî, wel over zand, 
Zoo droef van hart en zinnen; 
Gewin ik ook mijn vaderland, 
Geen liefde zal ik winnen!’ 

{==335==} {>>pagina-aanduiding<<}

- En bloeijen dan niet overal 
De bloempjes in de dalen, 
En zingen dan niet overal 
De kleine nachtegalen? - 
 
- Zij zingen over heî en zand, 
(Gij zult het kwelen hooren 
Tot in uw verre vaderland) 
Wat trouw ik heb gezworen! - 
 
‘Al hoort mijn oor den zoeten klank, 
Waar 'k dwaal lang's zand en heiden.. 
Toch treur ik wel mijn leven lank 
Om 't al te bitter scheiden.’ 




IV.

Van Brunenburg.


	1.
De Mei droeg rozen wit en rood; 
Vrouw Machteld mij een kransje bood 
Met haar sneeuwwitte handen. 
 
't Was of de Hemel zich ontsloot 
Toen zij die schoone krans mij bood, 
Met haar sneeuwwitte handen. - 
 
Een valsche Ridder keerde weêr, 
En sprak in arglist tot zijn Heer 
En sprak met slimme woorden: 

{==336==} {>>pagina-aanduiding<<}

‘Zie Brunenburg, o Edel Heer! 
Hij schond zoo stout uws Huizes eer; 
Hij schond ze met uw Vrouwe!’ 
 
- Dat waarlijk, dat geloof ik niet, 
Dat Brunenburg mij snood verried..... 
En met mijne Edelvrouwe! 
 
- Hij, die me in nood noch dood verliet; 
Dat waarlijk, dat geloof ik niet, 
Dat hij me ontrouw zou wezen! - 
 
De Ridder maakt zoo groote klagt, 
Bij nacht en dag, bij dag en nacht, 
Om Brunenburg te pijnen. 
 
De Ridder maakt zoo groote klagt, 
Dat Brunenburg met sterke wacht 
Geleid wordt op den toren. - 



	2.
Vrouw Machteld naar den toren reed 
En sprak: - ze beefde daar ze 't deed - 
‘Och! zijt ge nu gevangen!’ 
 
‘Of gij me liefhadt jaar en dag, 
Toch u van mij niet worden mag 
Dan stille, kuische liefde!’ 
 
- En lag ik hier ook zeven jaar, 
Zag ik maar eens uw oogjes klaar, 
En hoorde maar uw stemme. - 

{==337==} {>>pagina-aanduiding<<}

‘Neen, Brunenburg! ik heb een man 
Die mij ter eere houden kan, 
Dien moet ik enkel eeren.’ 
 
- En lag ik hier mijn leven lank, 
Mogt ik maar eens uw voorhoofd blank, 
Maar eens uw lipjes kussen! - 
 
De valsche Ridder keerde weêr 
En sprak in arglist tot zijn Heer, 
En sprak met slimme woorden. 
 
De Ridder maakt zoo groote klagt 
Bij nacht en dag, bij dag en nacht, 
Om Brunenburg te dooden. 
 
De Ridder maakt zoo groote klagt, 
Dat Brunenburg met sterke wacht 
Geleid wordt totter galgen. 



	3.
Vrouw Machteld totter galgen reed, 
En sprak: - ze snikte daar ze 't deed - 
‘Och! zult ge om mij nu sterven!’ 
 
- Nu gij den laatsten groet mij bood, 
Nu wil ik sterven dezen dood, 
Al sterve ik ook onschuldig. - 
 
‘Ik heb nog zeven broeders groot, 
Die zullen wreken uwen dood,.... 
En wreken zevenvuldig!’ 

{==338==} {>>pagina-aanduiding<<}

- Dat wil ik zeeglen met mijn bloed, 
Dat ik onschuldig sterven moet 
Voor stille, kuische liefde! - 
 
'Mijn haar zal ongevlochten staan, 
‘Mijne oogjes niet meer spelen gaan, 
Mijn mond zal niet meer lagchen!’ - 
 
Toen Brunenburg nu gaf zijn ziel, 
Vrouw Machteld stervend nederviel..... 
't Was of de wachters weenden! - 




V.

Trouw.


Een lindeboom stond diep in 't dal 
Van boven breed, van onder smal; 
Daar vrijdden zaâm, in eer en deugd, 
Twee liefjes in hun zoete jeugd. 
 
‘Vaarwel!’ zoo sprak hij droef tot haar: 
‘Ik moet nu scheiden zeven jaar.’ 
- En waar' het veertien jaar, mijn vrind! 
Mijn harte nooit een ander mint! - 
 
Wel, op dien dag, na zeven jaar, 
Vlocht zij zich bloempjes in het hair: 
- Nu komt mijn liefste trouw en goed, 
Ik ga verheugd hem in 't gemoet. - 

{==339==} {>>pagina-aanduiding<<}

En toen zij kwam in 't groene woud 
Sprong daar een ruiter uit het hout: 
‘Zoo eenzaam u in 't bosch gewaagd? 
En zeg, wat schreit ge, zoete maagd?’ 
 
- Ik schrei, dat ik mijn beste vrind 
Na zeven jaar niet wedervind! - 
‘Ik reed pas gistren door een stad, 
Waar wie u trouw zwoer bruiloft had.’ 
 
‘Wat wenscht gij hem voor smart en leed 
Nu hij zijn trouw brak en zijn eed?’ 
- Ik wensch hem zooveel heil en vreê, 
Als korrels zijn in 't zand der zee. 
 
- Ik wensch hem zooveel lust en kracht 
Als sterren blinken in den nacht! - 
Wat trok hij van zijn vingerling? 
Een breeden, louter gouden ring. 
 
Dien wierp hij 't meisjen in haar schoot; - 
Een tranenstroom dat ringske omvloot..... 
‘Droog af uw oogjes, liefste vrouw! 
Ik ben het zelf - en even trouw!’ 





{==340==} {>>pagina-aanduiding<<}

VI.

Meiplanting.


Een daauw van morgendroppen 
Viel op het groene gras...... 
Van alle rozenknoppen 
Mijn lief de schoonste was. 
Mogt ik haar lipjes kussen 
Zoo als de daauw het doet, 
Het zou - zoo dunkt me - sussen 
Het leed van mijn gemoed. 
 
De winter is geweken 
En bloemen strooit de Mei: 
De heldre kronkelbeken 
Besproeijen veld en weî; 
Och! in de groene dalen 
Daar is 't genoeglijk zijn, 
Daar zingen nachtegalen 
En menig vogelijn. 
 
Wel voor mijn liefjes deure 
Plant ik, als minnepand, 
De Meiboom, zoet van geure, 
En bied haar hart en hand; 
En zeg haar: Lief! kom blijde 
Nu voor uw venster staan; 
Het zoete Mei-getijde, 
Och! is zoo snel gedaan. 





{==341==} {>>pagina-aanduiding<<}

VII.


	Van een ruiter en een koningsdochtertje.
Een Ruiter al over de heide reed, 
Een Koningskind wou hij vrijen. - 
Zeg, Koning! wat doet gij den ruiter zoo wreed, 
Gevankelijk weg te leijên? 
 
Het dochterken zag wel zijn' droeven groet, 
Zij weende van bittre smarte: 
‘Och, vader! al is hij zoo hoog niet van bloed, 
Hij is er toch hoog van harte!’ 
 
‘“En is er de ruiter van harte hoog 
Zijn leven moet hij dies laten, 
Dat hij niet wat lager liet vallen zijn oog 
Op dochterkens van soldaten!”’ 
 
Zij nam toen een keten van paarlen hel, 
Zij nam toen haar zilvren spangen, 
De wachter die liet haar zoo heimelijk wel 
Waar 't ruiterken zat gevangen. 
 
‘Mijn liefste! wat zijt ge zoo droef gevat, 
En zult ge voor mij nu sterven? 
Dan wil ik u zeggen hoe lief ik u had, 
En kussen u menigwerven!’ 
 
De ruiter dan kuste haar lipjes zoet 
En kuste haar blanke handen: 
- Nu geef ik gewillig mijn leven en bloed, 
Maar nimmer in boei of schanden! - 

{==342==} {>>pagina-aanduiding<<}

Hij sprong uit den toren en stortte neêr, 
En liet er zijn jeugdig leven! 
De Koning dien deed aan zijn harte het zeer: 
‘“Och! had ik mijn kind hem gegeven!”’ 
 
‘“Zeg, dochterke! wilt gij een' Koningszoon, 
Of wilt gij een Keizer trouwen?”’ 
‘Neen, vader! ik wensch mij van doornen een kroon, 
Een sluijer en eeuwig rouwen!’ 




VIII.

Bedwongene liefde.


De Mei, die kruid en bloesems geeft, 
Doet menig hart verblijden, 
Maar wie in 't minnen onlust heeft, 
Is droevig te allen tijden. 
 
Al is mijn vrager rijk van goed, 
Al is hij hoog geboren, 
Al dunkt het heel mijn maagschap vroed, 
Mij zal hij niet bekoren! 
 
Wie mij bemint en trouwe biedt, 
Dien sluit ik uit mijn harte; 
Wie ik bemin, die vraagt mij niet; 
Is dat geen bittre smarte? 
 
Wie ik bemin, die wil mij niet, 
Dien spreek ik, ach! zoo zelden, 
Zoo zelden, dat zijn oog niet ziet, 
Wat nooit mijn mond durft melden. 

{==343==} {>>pagina-aanduiding<<}

De vogelkens in 't groene woud 
Gaan onbedwongen vrijen; 
Daar is geen dwang van jonk of oud, 
Die haar dien lust benijên. 
 
Wat doet die eer, die leelijke eer, 
Al maagden lust ontbreken, 
Dat zij niet vrij, naar heur begeer, 
Van liefde mogen spreken. 
 
Ach dat zoo menig jonk gemoed 
In stilte leed moet dragen.... 
Mij dunkt, mijn leed ware al verzoet, 
Dorst ik mijn liefde klagen. 




IX.

Als.


Men kan niet altijd vrolijk zijn, 
Soms moet men treurig wezen! 
Och! waren alle waters wijn, 
Mij dunkt ik waar' genezen: 
Toch moesten dan uw lippen 
Er 't eerste nog van nippen, 
Mijn lieflijk maagdelijn! 
 
Ik heb een hut van dennenhout, 
Een buks om 't wild te jagen! 
Och! waren alle bergen goud, 
Mijn lief! ik ging u vragen: 
Toch kan op koningstroonen 
Geen trouwer liefde wonen 
Dan in het groene woud. 





{==344==} {>>pagina-aanduiding<<}

X.

Van 't looze molenarinnetje.


Des zomers als het regent, 
Als 't regent in den vliet, 
Dan komt een aardig visschertje 
En vischt er in het riet. 
 
De looze molenaarster 
Ging in haar deurtje staan, 
Omdat het aardig visschertje 
Voorbij haar heen zou gaan. 
 
- Wat heb ik je misdreven, 
Wat heb ik je misdaan, 
Dat ik nu niet met vreden mag 
Voorbij je deurtje gaan? - 
 
‘Gij hebt mij niets misdreven, 
Gij hebt mij niets misdaan, 
Maar wie geen molenpacht betaalt, 
Hier niet voorbij mag gaan!’ 
 
Het visschertje met eeren 
Dat kuste haar op steê; 
En nam de looze moolnarin 
Als visschervrouwtje meê. 
















{==345==} {>>pagina-aanduiding<<}

Bibliographisch album.

W. van den Hull. Gissing naar den aard en het doel van den Ring van Saturnus. (8o. II en 80.) Haarlem, bij de Erven F. Bohn. 1849.

De denkbeelden, welke de Heer van den Hull ons in boven gemeld werkje mededeelt, worden door hem te regt eene gissing genoemd, en dit is ook de naam, die daaraan het beste voegt, want meer dan gissing bevat het niet. Ware zij echter volgens de eischen van den tegenwoordigen stand der wetenschappen gedaan, men zoude er nog vrede mede kunnen hebben, maar thans, daar zulks het geval niet is, kunnen wij het als niets anders dan een fantastischen schrijflust van den Heer van den Hull noemen, waardoor hij onze kennis niet verrijkt en de wetenschap niet vermeerderd heeft, en het ware te wenschen, dat dit boekske niet was in het licht verschenen, dewijl het geen nut hoegenaamd, maar wel verkeerde begrippen bij de niet-geleerden kan doen ontstaan. Aangezocht, om deze gissing te beoordeelen, zal ik de hier boven staande uitspraak in de volgende bladzijden trachten te betoogen, en, zoowel om de duidelijkheid te bevorderen, als om de zonderlinge uitdrukkingen en benamingen van den Schrijver aan te duiden, alle plaatsen uit zijn werk tusschen aanhalingsteekens overnemen.
In zijne voorrede reeds zegt de Schrijver dat, dewijl zijne beschouwingen niet sterrekundig, maar cosmologisch of physisch zijn, hij zich wel veroorloven mag, in het gebied van gissingen rond te dwalen, hetgeen hij in het vak der zuivere sterrekunde niet zou mogen doen, dewijl er zoo veel zekers in deze wetenschap bestaat, dat zij volstrekt geene gissingen meer duldt.
De Schrijver schijnt dus van oordeel te zijn, dat de cosmologische of physische verklaringen niet volgens dezelfde regels beoordeeld behooren te worden, als die, welke tot de Sterrekunde betrekking hebben. Deze meening is ten eenenmale onjuist. Cosmologie, Physica en Sterrekunde zijn Natuurwetenschappen, en als zoodanig moeten de verklaringen, die zij van hare onderwerpen geven, geene tegenstrijdigheden tegen de Natuurwetten bevatten; maar, waar zulks mogelijk is, op berekening of wiskundige redenering gegrond zijn.

{==346==} {>>pagina-aanduiding<<}

Wij zullen kortelijk nagaan, in hoe verre de verklaring, die de Hr. van den Hull van den Ring van Saturnus geeft, aan deze vereischten voldoet, zonder ons in te laten met eene vergelijking tusschen zijne verklaringen en die, welke reeds door anderen gegeven zijn, noch met de verschillende onnaauwkeurigheden, die van het begin der verhandeling tot op bl. 19 voorkomen (waar het eigenlijke onderwerp, op den titel uitgedrukt, eerst begint), noch ook met hetgeen de S. op bl. 64 en verv. ‘Over de bewoonbaarheid der planeet Saturnus’ zegt.
Op bl. 21 verklaart de S. zonder het minste bewijs (en dit is eigenlijk de grondslag van zijne gansche redenering), dat, in geval men op de oppervlakte van Saturnus vaste stof aanneemt, de bewegingen in den dampkring van Saturnus hevig genoeg en de zamenhang dier vaste stof zoo gering is, dat eene sterke beweging des dampkrings iedere oneffenheid dadelijk plat ‘zou waaijen.’!
S. vergelijkt verder deze omstandigheid met onze woestijn van Zahara, en beweert, dat hetzelfde geval zou blijven bestaan, indien de oppervlakte van Saturnus gedeeltelijk uit vaste en gedeeltelijk uit vloeibare stoffen ware zamengesteld.
Of nu de S. deze beweringen en zijne daaruit geputte verklaring van den Ring, tot Sterrekunde, Cosmologie of Physica wil brengen, zonder bewijs beduiden zij niets. Een bewoner van eene der binnen- of buitenplaneten zou op denzelfden grond, of liever even zoo zonder grond, kunnen beweren, dat op de oppervlakte onzer Aarde geene vaste stoffen aanwezig waren.
Indien Saturnus werkelijk van eenen dampkring voorzien is, dan is ons toch niets dienaangaande bekend, en wij weten niet of hij digter of minder digt dan de onze is; name men echter eenen dampkring van eene bepaalde digtheid aan, dan zoude de S. eerst moeten berekenen, welke snelheid men met eenige waarschijnlijkheid aan de bewegingen in dien dampkring zou kunnen toeschrijven; ten tweede, eene bepaalde grootte en eenen bepaalden graad van zamenhang voor de aldaar misschien aanwezige bergen moeten aannemen, en ten derde, moeten aantoonen, dat deze bergen niet bestand zouden zijn tegen zulke luchtstroomen.
De gegevens, die voor deze ontwikkeling noodig zijn, missen wij, en zullen wij misschien wel altijd missen, en het is dus eene vruchtelooze moeite de zaak door gissingen te willen uitmaken.
Wat de S. op bl. 22 zegt, strijdt tegen het gezond verstand en tegen de wetten der Natuur. In de onderstelling van het bestaan van ‘polaarzeeën’ (waarom geene poolzeeën?), beweert hij, dat deze door de sterke dampkringsstroomen opgehoopt moeten worden naar den Aequator en ‘deze opeenhooping zal echter ten laatste tot eene zoo verbazende hoogte klimmen, zal het ligchaam der planeet tusschen de keerkringen zoodanig uitzetten, dat zulks onmogelijk van af de Aarde onopgemerkt zal kunnen blijven.’
Wij bekennen volmondig, den overgang van de onderstelling van het bestaan der poolzeeën tot des Schrijvers gevolgtrekking niet te kunnen vatten. De kortste afstand tusschen de Aarde en Saturnus bedraagt omtrent 176.000.000 Duitsche mijlen; op dien afstand wordt een lichaam van 855 D. mijlen middellijn onder een' hoek van éene secunde gezien, en daar nu eene opeenhooping van stof aan den Aequator van Saturnus, zelfs al is zij aan beide zijden geheel steil, toch minstens eene schijnbare hoogte van

{==347==} {>>pagina-aanduiding<<}
0″,2 of 0″,3 moet hebben, wil zij ‘van af de Aarde onmogelijk onopgemerkt kunnen blijven,’ zoo komt de bewering des Schrijvers daarop neder, dat, indien er op de planeet Saturnus poolzeeën bestonden, deze door de dampkringsstroomen naar den Aequator gevoerd, en tot een' ringvormigen berg opgehoopt zouden worden, waarvan de hoogte minstens 170 à 250 Duitsche mijlen bedragen zou. Hadde de S. het bewijs dezer ophooping en de berekening van de hoogte des daaruit ontstanen bergs er bij gevoegd, dan voorzeker hadde hij het niet-bestaan van poolzeeën bewezen. Thans echter bewijst hij niets.
Dewijl nu, volgens des Schrijvers voorstellingen, de oppervlakte van Saturnus kan bestaan:

1o.noch uit vaste stof,

2o.noch uit vaste en vloeibare stoffen,

3o.noch uit vaste stoffen en poolzeeën,


zoo besluit hij op bl. 23, dat ‘de oppervlakte van Saturnus geheel en al met eene uiterst ligte vloeistof overdekt is, en daar alles, wat dit hemelligchaam betreft, vergeleken bij onze Aarde, zoo verbazend groot, zoo reusachtig te noemen is, - - dat de bodem op eene peillooze diepte onder haar verborgen ligt.’
Na verder de stroomen beschreven te hebben, die door de aantrekking der manen in de onderstelde vloeistof ontstaan, zegt de S. op bl. 26: ‘Maar wat zal het zijn, wanneer ook de Zon haren invloed op het hemelligchaam begint uit te oefenen; wanneer zij ten gevolge der aswenteling van Saturnus in dezelfde betrekking tot de planeet komt te staan, als ieder harer wachters?’ - ‘Dewijl nu de schijnbare loop der Zon om Saturnus dezelfde rigting volgt als de wachters, zoo zal reeds daaruit een stroom in de vloeistof ontstaan, welker snelheid geëvenredigd is aan het aantrekkingsvermogen der Zon op de om hare as wentelende planeet, en hetgeen wij de vereenigde krachten der manen hebben zien beginnen, zal alzoo, door den magtigen invloed der Zon, worden voortgezet en bespoedigd.’
Het ware wenschelijk geweest, dat de Heer van den Hull het bewijs der alhier gestelde evenredigheid niet hadde weggelaten. Ik heb de berekening der vloedhoogten op Saturnus, naar aanleiding van de formule, te vinden in Gehler's, ‘Phys. Wörterbuch,’ Neue Edition, III, 31, uitgevoerd, en gevonden, dat de hoogte van den vloed, ontstaan door de werking der zon, slechts één-twintigduizendste bedraagt van de hoogte van den vloed, dien de eerste satelliet veroorzaakt, indien men namelijk aan dezen slechts eene massa toekent, zoo groot als die onzer Maan.
Hieruit blijkt, dat er geen reden hoegenaamd bestaat, in dit geval den invloed der Zon, met betrekking tot dien der satellieten, ‘magtig’ te noemen.
Niet alleen spreekt de S. (zie bl. 29) van uitwendige, maar ook van inwendige oorzaken, die tot de zamenstrooming der vloeistof naar den Aequator medewerken, en wel op eene zoo stellige wijze, alsof hij de planeet Saturnus bezocht had. Ook lezen wij op bl. 30 het volgende:
‘Al deze oorzaken en beweegkrachten vereenigen zich dus, gelijk men ziet, tot hetzelfde doel, te weten, om de vloeistof, welke de oppervlakte van Saturnus allerwegen overdekt, met toenemende snelheid van af de polen naar den aequator te drijven; zoodat twee onmetelijke massa's aldaar

{==348==} {>>pagina-aanduiding<<}
op elkander aanstroomen, een alle denkbeeld te bovengaande schok daarvan het gevolg is: een zoo geduchte strijd daaruit tusschen de beide afdeelingen ontstaat, dat het gewapend oog de vreesselijke uitwerking daarvan op den afstand van honderd en tachtig millioen mijlen bespeurt: dat de breede donkere gordel, die zich onder de evennachtslijn, over den ganschen kloot uitstrekt, het veld aanwijst, waar die strijd gevoerd wordt, den bajert, waarin dat gedeelte der oppervlakte eeuwig en altoos gedompeld is.’
Ziedaar dan nu de donkere gordel op Saturnus verklaard!? Indien het waar was, dat de noordelijke en zuidelijke helften zijner zich voorgestelde vloeistof met zulk een ontzettend geweld tegen elkander klotsten, zou het dan niet veel aannemelijker zijn, dat de groote hoeveelheid schuim, die hierdoor ontstaan moest, en waarvan de S. zelf op bl. 62 spreekt, zich als een helder witte, in plaats van als eene donkere streep voordeed?
Op bl. 31 spreekt de S. van ‘het aantrekkingsvermogen der planeet op de middelpuntvliedende kracht der stof, onder den equator, verkregen.’ Dit is, allerminst genomen, eene onjuiste uitdrukking.
Op dezelfde bl. leest men: ‘Veel aanmerkelijker zou daarentegen die afplatting (namelijk der Aarde) geworden zijn, als de planeet bij dezelfde omwenteling nogtans uit eene minder digte stof ware zamengesteld geweest.’ Deze stelling is wederom geheel onjuist. De afplatting hangt niet af van de digtheid der stof, waaruit de planeet is zamengesteld, maar alleen van de snelheid van omwenteling, en van de wet, volgens welke de digtheid naar het middelpunt toeneemt, altijd in de vooronderstelling, dat de planeet voorheen vloeibaar geweest is.
De nadere bijzonderheden hierover kan men nalezen in Laplace, ‘Exposition du système du Monde,’ Liv. IV, Ch. VIII. Met behulp van de resultaten, daar vermeld, vindt men theoretisch, dat de afplatting van Saturnus tusschen de grenzen 1/5.4 en 1/13.4 liggen moet, hetgeen met de door Bessel waargenomene afplatting 1/10.3 zeer goed overeenkomt.
Al wat de S. dus op bl. 32 en 33 over den invoed van de digtheid der stof op de afplatting zegt, is onzin.
Op bl. 36 besluit de S. uit de omstandigheid, dat de Ring het zonnelicht voor een bepaald gedeelte van de oppervlakte der planeet eenen geruimen tijd onderschept, het volgende: ‘Onder zulke omstandigheden kunnen er derhalve onmogelijk uitdampingen der vloeistof plaats hebben, ondersteld dat die vloeistof even als onze wateren voor verdamping vatbaar zij.’
Dit is alweder eene weinig beteekenende bewering zonder grond.
Voorts: ‘- zijne aswenteling vernietigt, als het ware, zijne aantrekkingskracht onder den aequator.’ De S. hadde zich de moeite kunnen sparen, hier de uitdrukking als het ware te gebruiken. De berekening namelijk toont aan, dat de middelpuntvliedende kracht op den Aequator van Saturnus 1/6.7 van de aantrekkingskracht bedraagt, en dus deze nog niet, zoo als de S. aanmerkt, als het ware vernietigd wordt.
Wij zien den S. met rassche schreden op het veld der beschouwingen voortgaan, en voorwaar, zijne beweringen worden hoe langer hoe wonderlijker, en hoe langer hoe meer strijdig met de wetten der Natuur.

{==349==} {>>pagina-aanduiding<<}

Hij neemt op bl. 37 aan, dat de vloeistof op de planeet Saturnus van tijd tot tijd eene zuivering moet ondergaan, dat ‘men nogtans begrijpt, dat de ontmoeting der beide groote afdeelingen der vloeistof onder den evenaar het eenige middel niet is noch zijn kan, dat de Natuur gebruikt om de reiniging der vloeistof volkomen te maken,’ enz. enz. De vloeistof kan (volgens den Heer van den Hull) niet op de oppervlakte der planeet verblijven, want dan zou zij allengs geheel bederven, maar moet, even als zulks met de uitwaseming der Aarde plaats heeft, naar hoogere gewesten worden opgevoerd!
Indien uit al het bovenstaande nog niet duidelijk genoeg bleek, dat de S. zich op een terrein geplaatst heeft, waar hij geheel vreemdeling is, dan zou bl. 38 zulks geheel bewijzen. Aldaar leest men: ‘Door den geweldigen schok, dien de vloeistof onder den evenaar ondervindt, komt zij natuurlijk in een nieuwen toestand: zij wordt ontbonden, dus ook verdund, en dewijl de middelpuntvliedende kracht aldaar zeer groot is, zoo stijgt ze onmiddellijk van de oppervlakte der planeet, naar de hoogere streken des dampkrings, en zulks met te grooter snelheid, als zij ten gevolge harer verdunning, zoo veel ligter geworden is!’
Hierop vragen wij:
1o. Wat verstaat de S. door die ontbinding en door welke overwegingen is hij tot het denkbeeld gekomen, dat de vloeistof door dien schok ontbonden wordt?
2o. Waarom volgt uit die ontbinding ook verdunning?
3o. Hierboven is reeds aangemerkt, dat de middelp. vl. kracht op den Aequator van Saturnus 1/6.7 van de aantrekkingskracht der planeet bedraagt. Daar nu het spec. gewigt van een ligchaam geen' invloed heeft op den weg dien het neemt, wanneer het door bepaalde krachten aangedaan wordt, zoo is dat stijgèn van de vloeistof onmogelijk.
Eindelijk vinden wij op bl. 39 de verklaring van het ontstaan des Rings, die wederom geheel tegen het gezond verstand strijdt. Door de opstijgende vloeistof wordt, volgens den S., op de oppervlakte der planeet een kring gevormd van 17.302 mijlen middellijn, wanneer zij echter 5720 mijlen gerezen is, een kring van 28742 mijlen middellijn. ‘Dit belangrijk verschil in uitgebreidheid onderstelt tevens een belangrijk verschil in snelheid, zoodat men kan aannemen, dat de vloeistof, ter laatstgemelde hoogte geklommen, aldaar tot meerdere rust komt, maar ook de inwerking der beide dampkringsafdeelingen te nadrukkelijker ondervindt.’
Gesteld eens, dat des Schrijvers denkbeeld van eene vloeistof, die, door de groote middelpuntvliedende kracht op den Aequator opsteeg, juist ware, dan zou de uitbreiding van den kring, door de vloeistof gevormd, wel ten gevolge hebben, dat de breedte der opstijgende kolom, maar niet, dat de snelheid verminderen zou. De vermindering der snelheid gedurende, en de val na het opstijgen van een opgeworpen ligchaam, hebben op Saturnus even goed plaats als op de Aarde, maar dit is ten gevolge van de aantrekkingskracht, die op de oppervlakte dier planeet omtrent even sterk werkt als bij ons 1. Neemt

{==350==} {>>pagina-aanduiding<<}
men naar de metingen van Bessel den straal van den Aequator van Saturnus = 8594 mijlen, en den straal van den binnenrand des binnensten Rings = 12737 mijlen, dan kan men de snelheid berekenen, die een ligchaam bij het opstijgen van den Aequator van Saturnus noodig zou hebben, om den binnenrand te bereiken, en men vindt hiervoor eene snelheid van 20300 meters of nagenoeg 3 mijlen in ééne secunde. Neemt men nu de boven opgegevene waarde der middelp. vl. kracht in aanmerking, dan blijkt hieruit hoe ongerijmd de beweringen des Heeren van den Hull zijn. (Neemt men de getallen aan, die de S. gebruikt, dan vindt men eene snelheid van 22500 meters in éene secunde).
Op de hoogte van 5720 mijlen gekomen, verdikt de vloeistof, (volgens den S.) door de ontzettende koude, die op zulken afstand moet heerschen, en ziedaar de Binnenring gevormd!
Dat de Ring eene platte gedaante heeft, verklaart de S. door de zamenpersing, die de Ring door de wederzijdsche afdeelingen des dampkrings ondergaat, en de donkere ruimte tusschen de twee Ringen eenvoudig daardoor, dat de vloeistof, die telkens op nieuws wordt aangevoerd, geenen anderen uitweg heeft dan naar de hoogere streken. ‘De toestand ondertusschen, waarin zij dezen binnengordel verlaat, is geheel verschillende van dien, in welken zij hem van de oppervlakte der planeet binnentrad. Op dezen laatsten weg blijft zij wegens hare aanmerkelijke verdunning zoo geheel doorschijnend, dat de vaste sterren er even helder door gezien worden als door den ether zelven. In den Ring daarentegen is zij tot eene verdikte massa geworden, en heeft daardoor tevens hare volkomene doorschijnendheid verloren.’
Na dien toestand nog 567 mijlen hooger te zijn gedreven, komt de vloeistof andermaal tot rust, verdikt andermaal en - ‘vormt alzoo op evenwijdigen afstand van den eersten gordel, een tweeden, den Buitensten Ring genaamd.’
Over de doorschijnendheid der vloeistof tusschen de planeet en den eersten Ring, door eene uit ontbinding volgende verdunning, hebben wij boven reeds een paar aanmerkingen gemaakt. Dat vervolgens de overtollige vloeistof, na den eersten Ring verlaten te hebben, 567 mijlen ver, als eene verdikte, ondoorschijnende massa voortgaat, en dat aldus de donkere afscheiding der twee Ringen verklaard wordt, is eene bewering juist in den geest van alles, wat wij tot nog toe beschouwd hebben.
Welke waarnemingen hebben den S. bewezen, dat de ruimte tusschen de twee ringen ondoorschijnend is?
Na nog eenige beschouwingen van weinig beteekenis, vervolgt de Heer van den Hull, bl. 51, den loop der vloeistof, die den buitensten Ring eindelijk verlaten moet. Hij laat dezen stroom van den buitenrand des buitensten Rings naar de polen terugkeeren. Hoe het echter komt, dat de vloeistof op dezen weg wederom geheel doorschijnend of onzigtbaar is, daarvan geeft hij geene verklaring.
Vatten wij nu in het kort te zamen, wat onze beschouwing van de onder-
{==351==} {>>pagina-aanduiding<<}
werpelijke verhandeling ons geleerd heeft, dan komt het hierop neder, dat de S. zich niet alleen op een gebied begeven heeft, waar hij geheel vreemd is, maar dat hij de Natuur geheel naar zijne inzigten heeft willen dwingen bij elke omstandigheid, die hij verklaren zou. Vandaar, dat geen zijner uitleggingen den toets der berekening kan doorstaan, en dat deze negative uitkomsten oplevert, dáár, waar de Heer van den Hull giste, positive uitkomsten te vinden.

Leiden, 16 Januarij 1850.
J.A.C. OUDEMANS. Phil. Cand.

De Bezeten Man, of het Verbond met het Spook, van Charles Dickens. Uit het Engelsch vertaald, door Iz. J. Lion. Amsterdam, Gebr. Diederichs. 1849.


Een Man van Geld, door Douglas Jerrold. Uit het Engelsch, door G. Francken. Met platen. Amsterdam. Gebroeders Diederichs. 1849.

Het was eene teleurstelling voor mij, toen het jaar 1849 voorbijgesneld was, zonder een Kerssprookje van Charles Dickens te hebben medegebragt; het was eene teleurstelling, om het Kersfeest niet met hem te mogen vieren - en zie, daar kwam juist van de Redactie van ‘de Gids’ de vertaling van ‘The haunted man’ en het tweede bovengenoemde boekje.
The Haunted man, die niet bezeten is, maar wien een spook van de herinnering aan vroegere ellende en rampen heeft bevrijd - en die daardoor tot den toestand verzinkt van het ruwe, onbeschaafde, slechts dierlijke kind 1, dat als tegenstelling tot den fijnbeschaafden, diepgeleerden Redlaw moet dienen, is eene hoogst dichterlijke en boeijende conceptie. Het is een van die boekjes, die, als ge alleen zit, en gij u er in verdiept, u de tranen hier en daar uit de oogen lokt, en u weder doet schateren van lagchen, als gij den jeugdigen Tetterby ontmoet, die onder den last van het jongste spruitje van zijn geslacht gebukt gaat; - het is een van die boeken, die echt Christelijke gevoelens opwekken - het is een ware en onovertreffelijke Kerszang.
En de Vertaler is ook van deze meening; hij heeft eene lange voorrede geschreven om dit aan de lezers te verkondigen, om Dickens te prijzen en te roemen, om Boudewijn te hekelen en om zich zelven - neen, verder gaan wij niet; - de vertalers zijn gelijk aan de Hydra van de Fabel; zoodra men

{==352==} {>>pagina-aanduiding<<}
het eene hoofd afslaat, groeit er een ander aan; - maar men moet hun ter eere nageven, dat ook, gelijk aan eene kudde hongerige wolven, zoodra de één gewond is, de overige hem aanvallen en verscheuren.
Ernstig gesproken. De Heer Lion is niet zoo veel beter geschikt dan Boudewijn om Dickens te vertalen, dat het hem vrijstond, zoo breedsprakig en uit de hoogte over de onkunde van anderen uit te weiden.
Hij vergunne mij, dit zeer kort en afdoende te bewijzen; ik wenschte slechts eenige bladzijden van zijne vertaling na te gaan: Bladz. 2, ‘menschelijke (!) oceaan,’ the great deep of humanity. Blz. 3: haunted tone, ‘tint van bezetenheid,’ dit zijn gebreken aan smaak; het volgende is erger: a brave edifice is een schoon gebouw en niet kloek, en in denzelfden zin, steeds blz. 3, vinden wij: maar thans de verouderde luim van vergeten ‘bouwmeesters,’ hetgeen eene woordelijke overzetting is van den zin en eene volstrekte verminking van het denkbeeld: but now the obsolete whim of forgotten architects, hetgeen vertaald wil zeggen: ‘een gedenkstuk van den ouderwetschen, grilligen smaak van nu vergeten bouwmeesters.’ Moet de Heer Lion herinnerd worden, dat men door vertalen verstaat, denkbeelden in eene andere taal wedergeven en niet woorden overzetten? Dit geldt ook van den langen zin, blz. 3 en 4, in welken wij ontmoeten: ‘eeuwenoude boomen door de rondom dwarrelende rook beleedigd’ en ‘grillige weder,’ moody weather, en verder op dezelfde blz. ‘eene woning, zoo afgelegen in eeuw, in vorm en gewoonte.’ Op blz. 5 struikelde ik over den volgenden zin: ‘wanneer voetgangers langs de eenzame straten willende voortschrompelen, in de knetterende vuren staarden en hun scherpen eetlust verscherpten door den geur van mijlen lange middagmalen op te snuiven.’
Deze woorden tracht de Heer Lion door de volgende noot op te helderen: ‘Dickens bedoelt hier: den voetganger, die, een weg van vele mijlen afleggende, huis aan huis den geur der aldaar toebereid wordende middagmalen inademt, en alzoo een middagmaal ruikt, dat mijlen lang duurt.’
Dadelijk daarop, op dezelfde blz., vindt men eene tweede noot. In den tekst is sprake van ‘Cassim Baba’ en van den ‘Koopman Abudah’, beiden in de ‘Arabische Nachtvertellingen’ onsterfelijk gemaakte personen, en hun aangaande zegt de Heer Lion: ‘Dickens zinspeelt hier op een paar Engelsche kindersprookjes, die algemeen bekend zijn. Hoe waar schetst hij hier den gewonen tegenzin der kinderen, in de reis van het warme woonvertrek naar de afgelegen' koude slaapkamer!’
Het eerste gedeelte van deze noot is niet waar. Het tweede gedeelte mag ons leeren inzien, hoe zeer Dickens door den Vert. bewonderd wordt, maar is eene in onze oogen ongepermitteerde vrijheid tegenover den hem onbekenden lezer. Want de grootste verdienste van een Vertaler is, dat hij ons zijne subjectiviteit doet vergeten, en dat, zoo het niet hoogst noodzakelijk is, wij zelfs niet aan zijn bestaan worden herinnerd. Zelfs als hij bezield is met de vurige bewondering en de hoogvliegende geestdrift van een Lion, moet hij zich verloochenen, uit achting voor het voorwerp zijner aanbidding en uit vrees van het gevoel zijner beschaafde lezers te kwetsen.
Over het algemeen heeft zich de Heer Lion ook laten verleiden, door woordelijk te willen vertalen, stijve, hier en daar bijna onbegrijpelijke Hollandsche zinnen neêr te schrijven, die bewijzen, dat, hoewel hij misschien de Engelsche taal magtig is, hij toch niet begrepen heeft, hoe zij in eene andere moest worden overgebragt. Ten bewijze strekken de volgende zinnen. Blz. 8:

{==353==} {>>pagina-aanduiding<<}
‘Wanneer de toonen, die tegelijk met de schaduwen oprezen en uit hunne schuilhoeken op het bevel van de schemering verschenen.’ Blz. 43: ‘Het knaapje deed nu een zoo plotselingen sprong, dat de doffe klank zijner naakte voetjes op den vloer op eenmaal naast de gordijn werd vernomen, toen Redlaw het bij zijne lompen aangreep,’ en blz. 42: ‘“Wat is dat?” vroeg hij haastig. Wèl had hij mogen vragen: “Wat is dat?” zelfs al had hij het gezien, gelijk hij het nu zag, terwijl hij er op zat te turen, zoo het daar in den hoek zat ineengedoken.’
Maar genoeg hiervan; ik wilde niet hard zijn, zonder mijne redenen daartoe te hebben ontwikkeld, en ik wenschte niet den Heer Lion voor het vervolg van het vertalen af te schrikken; zoo hij de gegevene wenken wil behartigen en zich niet kwaad maken, en streven, om in plaats van woorden, zinnen en denkbeelden weder te geven, kan hij zeker met regt onder de kleine schaar der goede vertalers optreden.
En nu nog een woord over den ‘Man van Geld.’
Douglas Jerrold, die in het burlesque genre een even groot meester is als Dickens in het echt humoristische, is in dit stuk bezield met den wensch, om ook een zedekundig verhaal uit te werken. ‘Het geld alleen maakt ons niet gelukkig,’ is het thema, op hetwelk hij zijne fantaziën aan het publiek aanbiedt. De man van geld, wiens hart in een rol banknoten wordt veranderd, en wiens onuitputtelijke rijkdommen hem slechts hoe langer hoe ellendiger maken, geeft hem de gelegenheid niet dit afgezaagde thema op eene nieuwe wijze toe te lichten en te beschouwen. Overal echter draagt het boek het spoor van den talentvollen schrijver van ‘The Caudle Lectures.’ Vonken van geestigheid, maar geen voortbrandend licht; geen intrigue of schildering, die tot het einde boeit, en toch geen hoofdstuk, dat zonder iets aardigs geschreven is.
Wat de vertaling aangaat, tot mijn leedwezen zijn vele der gebreken, die ik reeds bij ‘The Haunted Man’ heb gevonden, ook weder hier aan te treffen, vooral een stijve, onbehagelijke stijl, die het anders getrouw vertaalde boek ontsiert; maar bij den Heer Francken is geen zweem van hoogmoed en pedanterie, geene onnoodige noten of overvloedige aanprijzing; dat hij overdreven ingenomen is met Jerrold als schrijver, is eene zaak van smaak, even de eenigzins hoogdravende toon van de Voorrede, die ons geheel en al overtollig toeschijnt.
Beide Vertalers hebben het Engelsche Mr., Mrs., Miss, enz., onvertaald gelaten; het waarom vat ik niet; voor den echt Hollandschen lezer is het hinderlijk en zelfs onbegrijpelijk, vooral als er sprake is, in ‘de Man van Geld,’ van den Hon. Mr. Candituft, die herhaaldelijk op deze wijze wordt ingevoerd.
De platen van ‘The Haunted Man,’ zijn zeer goed uitgevoerd; minder gelukkig die van ‘de Man van Geld.’ Hiermede heb ik mijne taak volbragt. De Heer Lion zegt in zijne Voorrede, dat hij ‘elders het genoegen heeft gehad om de onkunde van Boudewijn toe te lichten.’ Ik heb mijn best gedaan om zoo weinig verdriet mogelijk te ondervinden, terwijl ik hem zijne gebreken onder het oog bragt.

m.p. lindo.



{==354==} {>>pagina-aanduiding<<}

Goeden Nacht van de Armen aan de Rijken. Dichtstukje van H. Tollens, Czn. Uitgegeven ten voordeele van de Behoeftigen. Rotterdam, H. Nijgh. 1850.

Bedelbrief, in den langen winter van 1844 en 45, is de titel van een dichtstukje, door Tollens, in dat barre jaargetijde, ten voordeele der hulpbehoevenden in de Gemeente van Rijswijk uitgegeven, en sedert in zijn bundel: ‘Laatste Gedichten’ geplaatst. Het bereikte zijn doel en het verdient die eer. Mogt iemand het zich maar flaauw meer herinneren, wij vernieuwen er den indruk gaarne van - het zoude onbillijk zijn van den ‘Goeden Nacht’ te spreken, als ware de ‘Bedelbrief’ dien niet voorafgegaan. Eene analyse van den laatsten dus. De armverzorgers worden er sprekende in opgevoerd, rondgaande met schaal en bus en alom aankloppende; want ‘de nood,’ zeggen zij, ‘is klimmende in de stad, - burgerlui! geeft allen wat, - en, gij rijken! geeft wat veel!’ Het valt uit de aangehaalde, eenvoudig-hartelijke woorden, uit den echt-Hollandschen toon te vermoeden, dat het beginsel hunner weldadigheid in eene bijbelspreuk besloten ligt: ‘dat niemand zich onttrekke,’ varen zij voort, ‘de schatting die wij heffen is niet zwaar, het wordt immers slechts aan God geleend, wat wij den arme geven?’ Al het eigenaardig talent van Tollens voor allitteratie en antithese komt in de volgende coupletten aan het licht; die het voortduren van den vorst, ondanks de wisselingen der maan, die het aanhouden van den oostewind schilderen, en eindelijk het genot doen uitkomen, dat de winter den rijke vergunt, tegenover het gebrek waaraan de koude den arme prijs geeft. Ge aanschouwt een sledevaart bij fakkellicht, gij zit meê aan op het feest, dat den togt besluit en bekroont! Een enkele trek dreigt de armverzorgers, die we tot nog toe geen zwarigheid zouden gevonden hebben algemeene te noemen, tot diaconen van den verlichtsten, meest nieuwerwetschen stempel te maken: zij besluiten de schets dier weelde, met het goud te prijzen; het goud, dien zegen Gods, heet
het, te dwaas door valsche vromen veracht! Zeg ons op wien gij zaagt bij dien zet? zouden wij willen vragen, verzekerd dat Tollens het eerst van allen mannen zal uitzonderen, als de voortreffelijke vrome, die gezongen heeft, dat Gods vriend te wezen, grooter geluk is dan al het goud der aarde te bezitten. Doch wij drukten welligt te zwaar op een enkel woord; de armverzorgers herhalen vast dat zij rondgaan, en doen twee of drie grepen uit den drom van rampen, die honger en koude vergezellen; twee of drie grepen, waarbij u eene huivering bevangt. Zij gewagen van eene moeder, ‘die niet vragen dorst,’ en 's avonds haren zuigeling doodgevroren vindt; doodgevroren aan hare koude borst, - van een grijzen schooijer, die, op een ijsklomp uitgegleden, met de sneeuw tot lijkwâ insliep, - van een vader, die, onder het gejoel der sledevaart, voor zijne hongerende kinderen brood stal: - ‘men heeft den dief gegrepen,’ besluit de dichter het couplet. Wij kennen er, die gelooven, dat het stukje er bij zou hebben gewonnen, indien Tollens aan zijne lezers hadde overgelaten zelf de toepassing te maken, dat geld soms, vaak misschien, misdrijven voorkomt; - maar zij vergeten dat die lezer niet tot het groote publiek zou behooren, waarvoor zoo menige onzer dichters gaarne, slechts voor 't welk enkele hunner schrijven. In nog vijf versjes wordt de les,

{==355==} {>>pagina-aanduiding<<}
uit dien diefstal te trekken, wordt de waarde van het goud de schare aan het verstand gebragt, en zoo dit niet zeer poëtisch heeten mag, het geschiedt onwedersprekelijk zeer populair.
De dichter zelf zegge u, met welk een uitslag.
‘Het gunstig gevolg,’ lezen wij, op het schutblaadje van het versje dat wij aankondigen, ‘het gunstig gevolg, waarmede ik voor een paar jaren, tijdens den winter, een dichtstukje ten voordeele der hulpbehoevenden in de Rijswijksche Gemeente heb uitgegeven, heeft mij dezer dagen menige uitnoodiging doen ontvangen, om nog eens de proef te herhalen. Ik meende echter mij daarvan te moeten verschoonen, vooreerst omdat het zwarigheid in heeft, ten tweeden male op hetzelfde onderwerp iets nieuws zamen te stellen, en ten anderen, omdat ik er eenige onbescheidenheid in gelegen achtte, andermaal eene zoodanige schatting te willen heffen. Maar eene aansporing, mij op gisteren van eene Rotterdamsche Dame, die zich M.C. teekent, toegekomen, trof mij zoodanig, door den roerenden toon en den hoogstbeschaafden stijl, dat ik alle bedenking ter zijde zette, de pen opnam, en vlugtig deze coupletten nederschreef.’
‘Vlugtig,’ wie durft zich bij die uitdrukking beloven, dat de bede vervuld zal worden, op eene wijze, dien brief waardig, - vervuld volgens de eischen van hoofd en hart eener onbekende, welke wij naar geest en gemoed gaarne zuster heeten der voortreffelijke, die in het vorig nommer van dit tijdschrift over allerlei lijden 't welsprekendst woord schreef, dat wij in jaren lazen! ‘Vlugtig,’ dat de vriendin der edele Sieveking, dat zij, die ge uit haar: Er zijn armen te Parijs en elders, leerdet liefhebben, de kritiek van dit dichtstukje op haar had genomen: zij geeft vast vergeten verzen waarde door hare verbetering! ‘Vlugtig!’ het is een vreemd woord uit de pen eens dichters, volleerd in de kunst de faire difficilement des vers faciles; maar wij hebben eerst mede te deelen, welke middelen de kunstenaar bezigde, om dan ons gevoelen voor beter te geven, in hoe verre het gebruik van deze door het doel werd gewettigd.
‘Goeden Nacht van de Armen aan de Rijken,’ heet het versje, en inderdaad hooren wij de eersten den laatsten bij hun ter ruste gaan toespreken. ‘Een goeden nacht! een goeden nacht!’ wenschen de misdeelden aan hen, wier bed zacht is, ‘die het hoofd op pluimen neêr mogen strekken;’ - zou het aan het minder ware der voorstelling te wijten zijn, dat de woorden, die wij overnamen, uit den toon der armen vallen? ‘Gij hebt het warm, gij het wel,’ heet het verder, ‘die u met dons en wol dekken moogt; zie, dat mag niet elk, die het gaarne zou,’ - doch ook in het Album van ‘de Gids,’ heeft een auteur regt zelf te spreken, en daarom schrijven wij over;

Zoo menig slaapt niet in van koû, 
Die hongrig op zijn peul gaat leggen. 
God gaf niet elk, - Hij gaf niet ons 
Een dek van wol, een bed van dons, 
Noch zoo veel stof om dank te zeggen. 
 
Maar hij die 't heeft, hij slape zacht! 
Een goeden nacht! gerusten nacht, 
Gij rijkbedeelden met Gods zegen! 
Geniet, geniet! het is Zijn wil, 

{==356==} {>>pagina-aanduiding<<}

En dat geen schepsel Hem bedill' 
Omdat niet allen 't zelfde kregen. 


Wat dunkt u, zijn het de armen die spreken, of is het de dichter, die zich in hunne plaats stellen wil, en echter op de zijne zitten blijft?. Anders gezegd, blijkt het u uit die woorden, dat hem het motief hunner berusting, hun begrip van God helder is?

O 't is wel wis benijdenswaard, 
Een milde disch, een warme haard, 
Een donzen bed en luttel zorgen! 
Hem is wel wis het leven zoet, 
Die voor den nacht niet schrikken moet, 
Noch beven voor den dag van morgen. 
 
Hen is het aanzijn wel een schat, 
Die zoo veel bloemen langs zijn pad, 
Ook nog des winters, ziet ontspruiten; 
Die, na 't genot van elken dag, 
De handen 's avonds vouwen mag 
En dankbaar de oogen toe mag sluiten! 


Dat is Tollens, die zingt en geen arme, durven wij beweren; dat is dankbaarheid, die zich in schildering vermeidt, en niet gebrek, dat zich bij de tegenstelling rampzaliger gevoelt!

Een goeden nacht, een goeden nacht! 
Slaapt dankbaar in en sluimert zacht 
En dekt u warmer, dan wij 't kunnen. 
Ons bed is hard!.... Maar elk zijn lot! 
Geniet het uwe; 't komt van God: 
Geen onzer, die 't u mag misgunnen. 


En waarom niet? is de natuurlijke vraag, zoolang dien arme, als in het versje, geen woord ontglipt, waaruit we zijnen God nader leeren kennen.
    ‘Armoede nochte ryckdom en geeft my niet: voedt my met het broodt mijnes bescheydenen deels:’ heette het in de oude wereld, ‘opdat ick sat sijnde
    u dan niet en verloochene ende segge: Wie is de Heere? ofte dat ik verarmt sijnde dan niet en stele; ende den name mijns Godts aen en taste;’ en de nieuwere heeft haren tolk gevonden, in klagten als de volgende:

Wer nie sein Brod mit Thränen ass, 
Wer nie die kummervollen Nächte 
Auf seinem Bette weinend sass 
Der kennt euch nicht, ihr himmlischen Mächte! 
 
Ihr führt ins Leben uns hinein, 
Ihr lasst den Armen schuldig werden, 
Dan überlässt ihr ihn der Pein: 
Denn alle Schuld rächt sich auf Erden. 



{==357==} {>>pagina-aanduiding<<}

Er is ook armoede die christelijk verdient te heeten, God zij geloofd! - de armoede, welke Tollens schilderen wilde, - maar deze stelt zich een zoo ongelijkbedeelenden Vader niet voor, of zij werpt in de opgaande weegschaal een handvol hemelsche verwachtingen, of zij gedenkt, aandoenlijker nog, in hare smart aan hare zonde, - en het is het ontbreken dier fijnere gemoedstrekken, welke wij den dichter noode ten goede houden.
‘Het is slechts de aanhef van mijn dichtstuk,’ zegt misschien de meester; en wij stemmen het hem toe; eerst in het zevende couplet ontwikkelt Tollens de dichterlijke gedachte, welke hem tot het vlugtige schrijven heeft verlokt, maar die ons, in den gegeven toestand, evenmin waar wil schijnen, als de inleiding, waarmede hij er ons toe brengt.
Men oordeele:

Maar - is 't niet als gij slapen gaat, 
Of soms een schrikbeeld voor u staat, 
Dat, hoe ge 't afweert, niet wil deinzen? 
Kwam niet somwijl - en 's avonds meest - 
Ons treurig lot u voor den geest 
En deed u huivren bij 't bepeinzen? 
 
Zegt rijken! zegt: heeft aan uw bed 
Zich soms geen bleeke schim gezet, 
Die klappertandt en rilt van koude? 
Zaagt gij daar soms geen moeder staan, 
Die op haar kind u 't oog deed slaan 
En de uitgedorde handen vouwde? 
 
Dat was wel aaklig om te zien! 
Het hield u uit den slaap misschien 
En bleef u in den droom verzellen. 
Al sloot ge de oogen vaster digt, 
Het kwam alweêr, dat naar gezigt, 
Als of het lust had, u te kwellen. 


Er is sentimentaliteit in de geschilderde situatie, - waar wij gevreesd hadden die te ontmoeten, niet in den schoot des gebreks, daar is gevoel te schaars, om door overdrijving te ontaarden! Stel u voor dat gij armoede leedt, dat uwe kinderen u in den barren winter om brood vroegen, en ge hunnen kreet niet stillen kondt; zoudt gij u aan uwen onhuisselijken haard, op uw schamel stroo, bij uwe laatste bittere bete, over de sluimering van uw rijken buurman bekommeren?

Een goeden nacht! een goeden nacht! - 
Er is een heulsap voor bedacht, 
Er is een raad voor zulke spoken: 
Beproeft het maar! - het kost u min, 
En - blijder beelden treden in 
Zoo ras gij de oogen hebt geloken. 


De arme kent den mensch, kent hem vooral in den rijke, te goed, om zich van dergelijke toespraak baat te beloven; - die hinder heeft van zulke

{==358==} {>>pagina-aanduiding<<}
spoken, deelt hen mede van zijn overvloed, ook zonder dringende bede, - de hardvochtige, die er nooit zag, heeft hij ooren voor het lied? De arme, de christelijke arme vooral, weet dat hij hooger aanspraken op medelijden kan doen gelden, dan de bevrediging van een lust te meer des rijkaards, een streelenden sluimer, een genoeglijken droom.

Denkt, denkt aan 't goede, dat gij deedt; 
Hoe gij ter hulpe vloogt in 't leed; 
Hoe veler tranen gij mogt droogen; 
Wat baat gij bragt, wat troost gij liet, 
En welk een voorregt gij geniet, 
Dat alles, in Gods plaats, te mogen! 
 
Ziet! - 't is een heerlijk nachtgezicht! - 
Daar knielt een moeder met haar wicht 
En zendt voor u tot God een bede! 
Hoort! 't is een danktoon, die daar rijst, 
Van wie gij laafde en hebt gespijsd 
En van de naakten, die gij kleedde. 
 
Dat geeft een kostbaar slaapvertrek! 
Die weduwen met brood en dek, 
Die blijde weezen in haar midden! 
Zoo velen gij hebt welgedaan, 
Die scheemrend langs uwe oogen gaan 
En als gij sluimert voor u bidden! 


Het zij verre van ons iets op het schilderachtige der laatste coupletten te willen afdingen, - maar, terwijl we ons vleijen, dat men ons de opmerking niet euvel zal duiden, dat zij minder een woord uit den mond des volks weêrgeven, dan een der zuiverste genoegens van ons burgerlijk leven schilderen, weêrhouden wij den wensch niet, dat Tollens thans voor de laatste maal een pligt in een plezier hebbe verkeerd!
Immers, - de winter is geweken, - het versje heeft, vertrouwen wij, veel opgebragt, - ons moest bij deze aankondiging, bij deze beoordeeling, zoo men wil, een hooger, een edeler doel de pen ter hand doen nemen, dan vonnis te wijzen over een couplet of tien, die naauwelijks een lauwerblad meer konden toevoegen aan een hoofd, reeds met zoo schoon een krans getooid. Het deed het inderdaad - het was tweeledig zelfs. Het eerste - waarom het verheeld? - was onzen gevierden volksdichter op te wekken, als het weder winter zal zijn geworden, als een nieuwe oostewind hem andermaal even weinig deren, even vurig vinden zal, als de vroegere, ons dan ten derdenmale tot weldadigheid aan te sporen, maar het uit heiliger beginsel te doen, dan waardoor Bedelbrief of Goeden Nacht werden bezield. Stel u Tollens voor, uit de volheid zijns gemoeds, de woorden des Heeren tot ons rigtende: ‘Voorwaer zegge ik u, voor zoo veel gij dit een van mijne minste broeders gedaen hebt, zoo hebt gij dat aan mij gedaen;’ hoe zal hij de armen opheffen, hoe den rijken niet enkel van lust spreken!
Ons doel was tweeledig, zeiden wij, - indien liefde voor de kunst ons den moed deed grijpen, den meester den wenk te geven, geen der leerlin-
{==359==} {>>pagina-aanduiding<<}
gen heeft regt zich aan de waarschuwing te ergeren. De poëzij onzer dagen - zie de Couranten maar in - schijnt weder den last van allerlei leed op hare wieken te willen nemen, of zij het meêvoeren mogt! - vergunne men ons, eer zij er onder bezwijkt, haar aan hare roeping te herinneren. Het is kunst te zijn en niet dringster tot deernis, - kunst, wier waarheid de zedelijkheid harer indrukken dient te waarborgen, - kunst eindelijk, die men lief heeft, bewondert en, - duldt ge dat het ware woord er goedrond uitkome? - die men koopt, omdat zij schoon is, - niet om den wille van winter of watersnood.
E.J.P.


Drenthsche Volksalmanak. 1850. Veertiende Jaar. Te Koevorden, bij D.H. v.d. Scheer.


Geldersche Volks-Almanak voor het jaar 1850. Zestiende Jaargang. Te Arnhem, bij Is. An. Nijhoff. 1850.


Groninger Volks-Almanak voor 1850. XIV Jaargang. Met platen. Te Groningen, bij H.R. Roelfsema.

Al is het mij door sommigen euvel geduid, dat ik ter gelegenheid eener aankondiging van den ‘Drenthschen Volksalmanak voor 1849,’ mijne ingenomenheid te kennen gaf met eene soort van jaarboekjes, die onder een nederig uiterlijk vaak hooger innerlijke waarde verbergen, dan er soms elders schuilt onder den tooi van verguldsel en prachtband; - al heeft men zich moeite gegeven die voorliefde te verklaren uit ideosynkrasie, liever dan ze af te leiden van den rationeelen grond, welken ik meende te hebben aangegeven, gevoel ik mij toch gedwongen bij de aankondiging der drie Volksalmanakken, aan het hoofd dezer regelen vermeld, op nieuw eene meening uit te spreken, gelijkluidend met die, waaraan enkelen goed vonden zich te ergeren, op gevaar af, dat ik mij ten tweedenmale blootstel aan hunne heusche berisping, of - wat erger wezen zou - voor ongeneeslijk verklaard wordel We willen die uitspraak afwachten en tijgen inmiddels ‘ad altiora.’
De eerste bijdrage in den ‘Drenthschen Volksalmanak,’ volgend op het voorberigt der Redaktie - op den Kalender - de opgave der Jaar-, Paarden- en Beestenmarkten, in de provincie Drenthe - het overzigt van den staat der bevolking van dat gewest, op den 1sten Januarij 1849 - en de vermelding der bij ons onzigtbare Eklipsen - is van de hand des Heeren C. van Schaick. Ze heeft ten titel: ‘Dwingeloo en onderhoorige gehuchten. ‘Kerkelijke bijzonderheden,’ en dient ten vervolge van het opstel, dat ons in het vorige jaar naar deze voorzetting deed verlangen. Zij behelst veel goeds en wetenswaardigs, opgerakeld uit het stof van kerkelijke Akten en veréenigd tot een behagelijk geheel, dat ons hopen doet op de vervulling van den wensch des verzamelaars, dat namelijk velen zijner Ambtsbroeders zich mogen opgewekt voelen als hij, om van hunne gemeente iets dergelijks meê te deelen, in 't belang vooral der Kerkelijke historie van Drenthe. - Het opstel ‘Nog iets over de Valtherbrug,’ door Dr. L.S.F. Janssen, dankt zijn ontstaan aan de tegenwerping van den Heer P.S. van der Scheer (in

{==360==} {>>pagina-aanduiding<<}
den vorigen jaargang van onzen Almanak, bl. 188, 189), die de besproken Valtherburg, niettegenstaande de bewijsvoering van Dr. J., niet onvoorwaardelijk aanneemt als een Romeinsch werk; terwijl hij, aannemend dat de ouderdom der brug voldingend bewezen en haar bestaan in 't Romeinsche tijdvak niet te loochenen is, de twistvraag oppert, of ze niet misschien van Germaanschen oorsprong wezen zou? Tegen deze meening nu komt de Schrijver der ‘Drenthsche Oudheden’ krachtig op, terwijl de gronden, die onze ervaren archeoloog aanvoert ter ontzenuwing dezer vooronderstelling, ons zoo klaar en kernig toeschijnen, dat het ons verwonderen zou, indien de geleerde tegenpartij het pleit niet voor beslist hield en de zaak gewonnen gaf. - Prof. P.O. van der Chijs beschrijft in zijne bijdrage: Drenthsche Munt, de geldstukken der Kasteleins van Koevorden en Drosten van Drenthe,’ twaalf onderscheiden muntstukken, die grootendeels dagteekenen van de dertiende en veertiende eeuw. De mededeeling des Hoogleeraars wordt echter van hooger belang voor den liefhebber van numismatiek, dewijl ze mede de ontwikkelingsgeschiedenis verhaalt van een' veelomvattenden arbeid, door dezen Penningkundige ondernomen, ten gevolge eener prijsvraag, in December 1841 door Teyler's tweede genootschap te Haarlem, uitgeschreven: ‘Eene zooveel doenlijk volledige, juiste en beredeneerde afbeelding van al de Munten onzer voormalige Hertogen, Graven, Heeren en Steden, welke in de Nederlanden, in den ruimsten zin des woords, hebben bestaan of zijn geslagen, en wel van de vroegste tijden af tot aan de Bevrediging van Gend in het jaar 1567,’ en de aankondiging bevat der aanstaande uitgave, waaraan jaren van onderzoek, van studie - niet vreemd tevens aan menige onaangenaamheid en teleurstelling! - besteed zijn en nog besteed zullen worden. - De Heer S.J. van den Bergh leverde eene goede overzetting van ‘Bretagne, in 1793,’ een gedicht van
Robert Prutz. We meenen intusschen, dat er hier en daar wèl iets te loor is gegaan van het frissche waas der oorspronkelijke poëzij - en zien al weinig verband tusschen de strekking van dit vers en 't Jaarboekje, waarin het is opgenomen. - Op de ‘Gedachten en Invallen,’ waaronder we er goede en praktische aantreffen, volgt een poëtiesch (?) fragment: ‘de Cholera.’ Over de dichterlijke waardij dezer bijdrage, oordeele men uit het volgende staaltje:

‘Poch driest, dat geen werktuiglijke gebreken 
Uw lichaam ondermijnen, - slechts één gil 
En - 't rimpeldorre is 't onweêrspreekbaar teeken: 
Het raderwerk des bloedsomloops staat stil. 
Wat ook in 't bloed de voedingstoffen brachten, 
De werking faalt, de afscheidingen zijn heên, 
Verzwakt de geest, verlamd de zenuwkrachten; 
Vocht, tranen, bloed, zweet, alles vloeit dooreen! 
De huid verwelkt, als spichte grasscheutsprieten, 
Door 't zongesteek in 't schroeiend oogstgetij, 
't Wegslinkend oog, polsaderslagverschieten 
Bestendigen: de ontbinding is naby!’ 


Wie zal 't wraken, dat ik over strofen als deze - en ik heb uit het gedicht gebrekkiger onvermeld gelaten - het vonnis der verwerping uitspreek? Wie niet toegeven, dat ik mij daartegen ten sterkste verklaren moet als genees-
{==361==} {>>pagina-aanduiding<<}
kundige - om de misvorming van het ziektebeeld, de onhandige optelling en de akelig-physiologische verklaring der verschijnselen; - als beminnaar en vereerder van het Schoon - om 't cynisme, waarmeê de geïnspireerde zanger van dit ‘Fragment’ de grondwetten der Aesthetiek heeft bejegend. Indien de Redaktie van den ‘Drenthschen volksalmanak’ er niet in slagen kan, haar Jaarboekje te voorzien van bijdragen in poëzij, die, vooreerst, in dadelijke betrekking staan tot het doel, dat die Redaktie zich voorstelt bij de uitgave van eenen gewestelijken Almanak, en ten andere, door poëtiesch gehalte, de plaats verdienen, die ze beslaan, zou 't gewis doelmatiger wezen, wanneer men de zoogeheeten poëzij geheel achterwege liet. Het ‘Kinderliedtjen,’ dat we later lezen, is ten minste in strekking prijzenswaard; in dien geest zal er in Drenthe nog wel veel te vinden zijn; aan materiëel ter exploitatie kan 't dáar vooreerst niet ontbreken. - ‘Hoe men in 1713 minnebrieven schreef,’ wordt ons geleerd door de mededeeling van een der meest larmoyante liefdesverklaringen, die ooit gevloeid zijn uit de pen van radelooze verliefden: laat ons hopen, dat deze klagt, die een rots zou verteederen, het jonkvrouwlijk hart van ‘Mejuffer Sioerucje B*’ zal hebben vermurwd, al verheugen we ons metéen, dat een dergelijk schrijven, in onze nuchtere eeuw, door Holland's jufferschap met grooter lachlust dan ernst zou ontvangen en beantwoord wezen. - De Heer S.G. leverde in zijn opstel: ‘Het Drenthsche éénkindschaps-, één-zuster- en één-broederschaps-contract,’ eene verklaring en
doorwrochte uitéenzetting van deze overeenkomst, vroeger van tamelijk veelvuldig gebruik in Drenthe, doch later vervallen, omdat ze met de nieuwe wetgeving moeilijk in overeenstemming te brengen was. We verwijzen den lezer naar het opstel, dat, voorzien van belangrijke geschiedkundige noten en citaten, van groot gewigt mag worden geacht. - De Heer P.S. van der Scheer gaf het vervolg zijner ‘Geschiedenis van Koevorden van de vroegste tijden, en die harer vestingwerken met de omliggende landen.’ Deze uitvoerige en naauwkeurige historische mededeeling, uit authentieke bronnen geput, blijkens den ruimen oogst van aanhalingen aan den voet der bladzijden, vangt, in dezen Jaargang, weêr aan met het einde der veertiende eeuw en eindigt met de vermelding der twistgedingen omtrent de bepaling der grensscheiding aan de oostzijde van Drenthe en Twenthe, die, na jarenlangen strijd, door bemiddeling van Keizer Karel, in 1548, werden bepaald en vastgesteld. We wachten met verlangen naar het vervolg - een verslag van den vroegeren toestand der landen om Koevorden - van deze bijdrage, welker veelzijdigheid en geschiedkundig belang betreuren doet, dat we ons geduld een jaar lang op de proef zullen moeten zetten. - Een ‘Overzigt der inkomsten en uitgaven van de stad Koevorden, in de jaren 1739-1748 en 1839-1848,’ door den Heer D.H. van der Scheer, en het vijfde vervolg der ‘Proeve van een woordenboekjen van den Drenthschen tongval en 't Drenthsche taaleigen,’ door A.L. Lesturgeon, besluiten dezen echt provincialen almanak, dien we weder met genoegen en nut voor ons zelv' gelezen hebben en gaarne ons ‘tot weêrziens!’ toeroepen.

II. Met den aanvang van dit jaar brak er voor den ‘Gelderschen Volks-Almanak’ een nieuwe dageraad aan. Het boekje, dat sinds lang een ziekelijk en kwijnend leven geleid had, verscheen, onder ander opzigt, aangedaan met jonger kracht en frisscher' moed. De naam des Redakteurs, onzen ervaren historicus Is. An. Nijhoff, kan ons borg wezen, dat we, in 't vervolg,

{==362==} {>>pagina-aanduiding<<}
voor 't goede Gelderland een Jaarboekje zullen te vermelden en te prijzen hebben, dat, toonend de eischen der vertegenwoordiging in de gewestelijke letterkunde volkomen te begrijpen, tevens in staat is aan die regtmatige eischen te voldoen. De heusche bekentenis van den uitgever, dat het hem aan den noodigen tijd ontbrak, om de uitrusting van zijn pleegkind, waaraan hij slechts drie maanden besteden kon, te voeren tot de hoogte, waarop hij wenschte die te brengen, vooral de in 't oogvallende verbetering, welke dezen nieuweling kenmerkt, weêrhouden ons van aanmerkingen, zoo als ze buitendien overbodig of ongepast zouden kunnen geacht worden tegenover den Redakteur, die in zijn voorberigt het doel, de strekking en het nut van den provincialen Almanak zoo keurig heeft uitéengezet. De verdienstelijkste proza-bijdragen zijn: de ‘Levenschets van Jan van Nassau-Katzenelnbogen, Stadhouder van Gelderland,’ - met een tamelijk scherp geteekend portret - door den Redakteur, waarin de verdiensten van dien edelen vorst, met het wapen der historie, krachtig worden gehandhaafd; ‘de slag bij Woeringen,’ een tafereel uit de Geldersche geschiedenis, in het laatst der XIIIde eeuw, bevallig van vorm en gedachte en belangrijk nog door de kopij eener teekening van omtrent het jaar 1400, die, op de wijze van dien tijd, de overwinning van 1288 plastiesch weêrgeeft; dan vermelden we nog de levenschets van J.F. Martinet, die met zekere voorliefde gesteld en hier wel op hare plaats is; de bijdrage van den Heer Guyot: ‘de eerbewijzing in 1546 te Nijmegen aan Keizer Karel V betoond;’ het in den volkstoon geschreven en behartigenswaardig ‘politiek Naobersproatje van Meister Maorten Baortman an zijn vrinden,’ - en we hebben het belangrijkste opgenoemd. Van de Poëzij is weinig goeds te zeggen. Van de bijdragen in gebonden stijl kwamen ons - maar 't is een arme lofspraak - de berijmde Legende:
‘Ontrouw en Straf,’ en de boerenwijsgeerte ‘Over de Groevenmalen bij begrafenissen in 't Oldebroek op de Veluwe,’ 't minst verwerpelijk voor, maar ‘Rückert’ is mishandeld, en de overige bijdragen, al rijmen ze, zijn geenzins dichterlijk genoeg om poëzij te heeten, zelfs die niet van den Heer J.W. IJntema. - De kunstkeurige uitgever zal ons in den volgenden jaargang ook ten dezen iets beters te genieten geven: wij wenschen den Heer Nijhoff de noodige kracht en ondersteuning van anderen, om het goede uit te voeren, dat hij wil!

III. De ‘Groninger Volks-Almanak,’ vroeger bij de H.H. Oomkens uitgegeven, is thans aan den Heer H.A. Roelfsema overgegaan. In het voorberigt zegt de nieuwe uitgever, die voor een smaakvolle uitvoering van het Jaarboekje heeft zorg gedragen, dat het ‘groote schade zijn zou voor de geschiedenis van het Groninger gewest, indien, bij gebrek aan genoegzaam debiet, de onderneming der uitgave zou moeten opgegeven worden.’ Nadat we den inhoud naauwkeurig hebben nagegaan, aarzelen we geenzins die uitspraak, als onpartijdigen, te beâmen. Ofschoon we, hier, als overal, het goede met het betere en beste gemengd vinden, komt het ons voor, dat geene der bijdragen, in dit Jaarboekje opgenomen, daaruit liever verwijderd had moeten blijven; ze zijn allen, hoewel zeer uiteenloopend in doel en rigting, verwantschapt door de poging om nuttig te wezen: en waar het eene opstel uitmunt door grondigheid van studie of historische navorsching, geeft het andere in de taal des dagelijkschen levens menigen wenk, die voorzeker in 't praktiesch leven niet ongebruikt zal verloren gaan. Ge veroorlooft mij, hope ik, van dezen Almanak afscheid te nemen, zonder dat ik u vooraf ge-
{==363==} {>>pagina-aanduiding<<}
wezen hebbe op elk zijner zamenstellende deelen? Ik heb daarmeê een tweeledig doel. Vooreerst wensch ik mij een' lastigen en tamelijk doelloozen arbeid van de schouders te schuiven; ten tweede, wilde ik uwe nieuwsgierigheid zoodanig prikkelen, dat ge u gedrongen voelt, door het aanschaffen van den veertienden jaargang van den ‘Groninger Volks-Almanak,’ den uitgever te ondersteunen in zijn lofwaardig pogen. Ten overvloede schrijf ik u de inhoudsopgave van het Jaarboekje af: ‘De invoering van het Christendom in de Provincie Groningen,’ door P. Hofstede de Groot. (Met eene plaat). ‘Drie gedichten, betrekkelijk het oproer der gilden te Groningen, in het jaar 1662.’ Medegedeeld door Mr. H.O. Feith. ‘Vriendschap,’ door
Elise. ‘De laatste zwaluw,’ door Dr. W. Gleuns. ‘De hoed en de boonen, of de voormalige verkiezing der stedelijke regering te Groningen,’ door Mr. H.O. Feith, (met eene afbeelding). ‘Het muschje,’ door T. Raven, Hz. Feestzang, op den 16den Januarij 1849, bij gelegenheid van het vijftigjarig bestaan der akademie Minerva, door Dr. W. Hecker. ‘Weldadigheid der vaderen,’ door Dr. J. Boeles. ‘Beproeving,’ door T. Raven, Hz. ‘Ludger en Karel de Groote,’ door Dr. E.J. Diest Lorgion. ‘Lucas Trip.’ II. Dichtwerken. ‘De reizigers,’ door T. Raven, Hz. ‘Bijdrage tot de kennis der verlichting in de laatste helft der vorige eeuw.’ Medegedeeld door N. van der Tuuk. ‘Eene Sage uit Schildwolde,’ medegedeeld door J.T. Huisman, ‘Het zwarte Beest,’ door Jeronymus. ‘? ? ?’ door H. Ilpzema Vinckers. ‘Iets over de grondgesteldheid bij Woltersum,’ enz., door Dr. G. Acker Stratingh. ‘Opwekking tot weldadigheid in een kouden winter,’ door Mr. A. Modderman. ‘Levensschets van Mr. H.O. Feith,’ door A.C. Oudemans. (Met portret over den titel). Kunnen de beroemde namen, geschreven naast de behandeling van zooveel belangrijke punten, u misschien beter overhalen dan mijne maar half gemotiveerde lofspraak? Wij wenschen 't van harte en den ‘Groninger’ heil!

Nadat ge u, welwillende Lezer! door deze aankondiging hebt heengeworsteld, wenschte ik nog voor een' oogenblik uwe aandacht in besprek te houden. Deze wensch geldt echter alléen zoo velen onder mijne lezers, als in het Februarijnommer van het ‘Algem. Letterl. Maandschrift,’ de veroordeeling lazen van eene meening, onlangs door mij uitgesproken, ter gelegenheid van de aankondiging der prachtalmanakken voor 1850, terwijl ik ieder, die haar niet mogt hebben opgemerkt, aanrade de volgende regelen over te slaan, omdat ik hem in gemoede kan verzekeren, dat de zaak voor als nog van te gering gewigt mag geacht worden, om de moeite der kennismaking te beloonen. Al wilde het verband tusschen de argumentatie van den Kunstregter in den tekst en in de noot, trots alle studie, mij niet regt duidelijk worden, zooveel is mij gebleken, dat hij met mij in zienswijze verschilde. Maar 't is voor mij van belang aan ons lezend en denkend publiek te doen weten, dat ik geenzins berust in het apodiktiesch vonnis van den Heer Nepveu; dat ik, - niettegenstaande de weinig heusche wijze waarop de Redakteur van ‘Aurora,’ een paar phrasen van mijn verslag uit haar logiesch verband gerukt en die heeft afgeschreven met verzwijging van den inleidenden volzin en een paar volgende, welke de gronden bevatten, waarop mijn uitgesproken overtuiging berust, waardoor hij ze plaatste in een valsch licht, dat daaraan een half hatelijke kleur geeft - de handschoê opneem voor mijne bewering, ook zoo als ze door den Heer Nepveu is gesteld; dat ik zoo vrij ben mij niet

{==364==} {>>pagina-aanduiding<<}
voor veroordeeld te houden eer ik de gronden heb leeren kennen en waarderen, waarop mijne veroordeeling berust; dat ik tot zoolang die uitspraak, alkomt ze van een getabberden priester der Kunst, ten minste even ‘magtspreukig’ en ‘bout’ keure, als hij mijn al vast gemotiveerd oordeel brandmerkt; dat ik mij gaarne mijn ongelijk bekenne, zoodra 't mij uit de beloofde bewijsvoering van den doctor (in de beide Regten) zal zijn gebleken, dat mijne stelling haren rationeelen grond mist; dat ik daarnaar met eenig verschoonbaar ongeduld uitzie en mij bevlijtigen zal om mijne zaak te bepleiten met de humaniteit, die we danken aan 't ‘ingenuas didicisse fideliter artes,’ met die bescheidenheid tevens, welke mij voegt als jongere tegenover iemand van rijper' leeftijd en van een' gevestigden letterkundigen naam als Mr. J.I.D. Nepveu.

henry riehm.








{==365==} {>>pagina-aanduiding<<}

Alfred Meiszner.


Een dichter uit Bohemen.


Was ihr den Geist der Zeiten heisst 
Das ist am End' der Herren eig'ner Geist 
In dem die Zeiten sich bespieglen. 
Göthe. 


Al gierden de snerpende voorjaarsvlagen, die het eerste vierendeeljaars van 1848 kenmerkten, door de bogtige straten van het keizerlijk Praag; al floot de kille noordewind, met fel geblaas, over plein en binnenhof, dat de ijzeren vleugeldeuren van menig paleis knarden op haar roestige hengsels; al plaste de regen, bij stroomen, op het ruwe plaveisel, dat het hier en daar wegzonk in den doorweekten, drassigen grond; al kletterden de hagelsteenen tegen de hooge kruisramen van het hôtel ‘am Bergstein,’ - de kring, die zich er binnen bewoog, in de comfortable vertrekken van den Grubernialrath von N*, had weinig weet en geen' den minsten overlast van dien strijd der stormen, wèlbeschut als die was door dubbele vensters, welke de toevoeging van zware zijden plooigordijnen geenzins behoefden, om den togt te weren - en ademend in den laauwen, toch frisschen, dampkring, die afstroomde van een' geestig uitgedachten verwarmingstoestel. 't Was Maandag- en dus receptie-avond voor wie bij de familie was ingeleid; maar al bestond het gezelschap voor 't grootste gedeelte uit habitués, toch droeg

{==366==} {>>pagina-aanduiding<<}
het uiterlijk der veréeniging heden een ander karakter dan gewoonlijk. Immers was 't reeds iets bijzonders, dat de oudere heeren, die vaak genoeg aan de speeltafel gezeten hadden, om innig overtuigd te wezen, dat whist een ‘silent play’ dient te zijn, thans, half heêngebogen over elkanders kaarten, in een druk gefluister waren gewikkeld, dat belangrijk genoeg scheen, om hen den tel der troeven te doen verliezen, of bij 't markéren van de wijs te helpen? En als ge, in 't voorbijgaan, een gedeelte opvingt van het gesprek, dat, in een nevenzaal, de dames van zekeren leeftijd bezig hield, bleek 't u dan niet dadelijk, dat er andere, ernstiger onderwerpen behandeld werden, dan die dáar gewoonlijk aanleiding gaven tot vrolijke scherts en gul gelach? In den salon, waar de geestige dochter des huizes gemeenlijk de gasten van jonger jaren pleeg te ontvangen, zag 't er ook anders uit dan vroeger. Dáar vormde zich meestal, om den breeden divan, een digte kring, gewikkeld in eenig algemeen gesprek, dat soms afgetrokken genoeg was, om den titel van ‘thé philosophique’ te regtvaardigen, dien een paar schalke vriendinnen van freule Auguste aan de bijéenkomsten van Maandag-avond gegeven hadden. Heden scheen het verband van dien cirkel ietwat verbroken; immers de leden hadden zich in kleiner groepen gedeeld of door de ruime vertrekken verspreid. Hier schuilen er enkele in de breede vensternis; dáar duikt een paar in de fulpen armen eener causeuse, om aandachtig te luisteren naar den spreker, die, met klem van reden en levendig gebarenspel, de aandacht zijner toehoorders kluistert; wat verder bemerkt ge er drie of vier, die begeerig den inhoud pogen te ontcijferen van een' veelgelezen' brief, welken een aan zijn nieuwsgierig auditorium voorleest; ginds, aan den Weener-vleugel, boeit u de extase eener bevallige jonkvrouw, van de echte maar veredelde Slawische type, die met de linkerhand
zachtkens de breede mineur-acchoorden aanslaat van eenig C̃echiesch nationaallied, en, met de fijne regtervingers, de weelderige ravenvlecht wegstrijkt van het hooge voorhoofd, terwijl de afgetrokken blik van heur tintelend oog, 't u moeilijk zou doen raden in wat verheven sfeeren haar geest zich beweegt, indien ge in uwe gissing niet geholpen werd, door de melodie van de hemel weet

{==367==} {>>pagina-aanduiding<<}
welk bloedgierig volksgezang, die zachtkens afstroomt van heur lippen, slechts passeud, zoo 't scheen, voor de fluweelen woordekens en 't zoete gefluister der liefde. En wat wel 't belangrijk onderwerp wezen mogt, dat zóo de geesten bezig hield, en in den kring waar ik mij bevond, zoo vele veranderingen te weeg bragt? Geen ander, dan de tijding der omwenteling in Frankrijk! Vergroot, misvormd, uit haar verband gerukt, omdat het nieuws nog niet meêgedeeld was door de Oostenrijksche dagbladen, die struikelden over de redaktie van het artikel, waarin ze deze gewigtige gebeurtenis, op de voorzigtigste en minst geruchtmakende wijze, aan 't goede volk zouden berigten - bekend dus alléen bij geruchte, uit bijzondere brieven, maar steunend op genoegzamen grond om als feit aangenomen te worden en aanleiding te geven tot allerlei beschouwingen omtrent den invloed, dien deze onverwachte gebeurtenis op 't geheele Europésche statenstelsel uitoefenen moest. Was 't wonder, dat er, bij 't verspreiden van deze belangrijke tijding, vele sluimerende sympathiën ontwaakten, vele harten klopten met jonger kracht en er menige zucht oprees uit den boezem, die zich thans dubbel gedrukt gevoelde en benard? Zie, ge bemerkt het reeds aan 't vlammend oog van dien jongen spreker, dat hij de omwenteling begroet als de morgenschemering eener Vrijheid, die niet alléen over Frankrijk haar stralenschat zal uitstorten. Verraadt hij 't niet in de vastheid zijner bewegingen, in de fierheid zijner houding, dat hij geenzins achterblijven zal, als die Vrijheid den bijstand vordert van zijnen arm, om zich vasten voet te verschaffen in zijn Vaderland; - dat bij hem de wensch opdoemt van Herwegh - eer die nog gelegenheid had te toonen, hoe weinig held hij was! -

‘Nicht mehr auf Rosenhügeln 
Mücht ich liegen auf der Wacht, 
In eines Streithengsts Bügeln 
Möcht ich wieglen mir zur Schlacht?’ - 


en geeft de goedkeurende blik zijner begeesterde toehoorderessen, met de krachtige handdruk des vriends u geen be-
{==368==} {>>pagina-aanduiding<<}
wijs te over, dat hij de taal spreekt van aller hart? Daar heeft zich een bonte rij van jonkvrouwen en jonge mannen gegroept, om éen', dien ze allen met wèlgevallen en belangstelling aanhooren. In den kring van bevallige maagden - benijdbare plaats! - bemerkt ge een' jongeling, die al den ernst schijnt te bezitten van den rijperen leeftijd, al is hij eerst aan den ingang des manlijken ouderdoms. De vorm van zijn gelaat is edel, maar 't is hem tevens aan te zien, dat het vleijend spiegelglas- ook menig vrouwenoog veelligt - hem vaak genoeg opmerkzaam heeft gemaakt op de gaven die de natuur hem schonk, om den zweem van zelfbehagen te verklaren, waarmeê hij de hand laat gaan door de donkerbruine lokken of langs den fijnen knevelbaard, waaraan zorg genoeg besteed blijkt. Zijn helder blaauw oog is zacht tot dweepachtigheid toe en de glimlach, die er zweeft om zijnen mond, heeft iets sombers, iets weemoedigs, dat zonderling stemt met de geheele uitdrukking van zijn gelaat. Die jonge man was Alfred Meiszner, de dichter van ‘Z̃is̃ka,’ een lied, dat helderen weêrklank had gevonden in den boezem der natie, dat hem menige krachtige sympathie verzekerd en misschien nog belangwekkender had gemaakt, omdat de dichter gedwongen was geworden zich te vrijwaren voor de wrake der beleedigde censuur, door vrijwillige ballingschap. Zoo iemand, dan was hij onder den indruk der reusachtige gebeurtenis! Hoe had hij, langen tijd, met eigen oog, in Frankrijk de weeën gâgeslagen der barende toekomst; hoe had hij, in den omgang met de uitgeweken Duitschers, die zich ophielden te Parijs, langzamerhand de stellingen leeren kennen en liefhebben van het groeijend Socialismus; hoe was hij, toen hij de wonden des volks meende ontdekt en gepeild te hebben, toen hij zich gemeenzaam had gemaakt met de
onbeschrijfelijke ellende van 't wassend pauperisme, een blakend jonger geworden van de leer dier utopisten, die met de magt hunner drogredenen de bestaande orde vertraden en, hoe kort daarop! magteloos stonden bij de puinhoopen van 't gebouw, dat ze vergeefs poogden op te trekken. Maar de jongeling, die, in blinden ijver, zich had gevangen gegeven en zwoer op het woord des Meesters, mogt niet twijfelen aan de vervulling der schoone verwach-
{==369==} {>>pagina-aanduiding<<}
tingen, die men hem had voorgespiegeld. Voor hem was de omwenteling, die had plaats gehad, het begin der verwezenlijking van zijn socialistiesch ideaal; de omwenteling - dat was de Vrijheid, zoo als hij zich die dacht; dat was de morgenscheemring van 't geluk des vertreden volks; dat was de herschepping, de verjonging der kranke, afgeleefde maatschappij; dat was de oplossing van de grootsche vraagstukken onzes tijds; dat was de aanvang der ‘tausend und tausend Jahren,’ aan welker einde hij komen zou:

‘Der neue Heiland, 
Der brechen wird 
Die Erbschaft von Sünd und Noth; 
Der da sprechen wird 
Von der Theilung 
Der Arbeit, 
Der brüderlich gleichmäszigen 
Für alle 
Kinder der Erde. -’ 


De innigheid dezer overtuiging was oorzaak, dat Meiszner door een' geheel anderen geest bezield scheen, als zijne mede-apostelen der Vrijheid, wèl dweepend als hij, doch geenzins met de ruste van een', die afwacht tot de idé, welke hij liefheeft, geheel de massa zal hebben doordrongen; tot dat de tijd dáar is, dat ze losbreekt uit het hulsel waarin ze tot ontwikkeling en rijpheid kwam. Hij behoorde niet tot hen, die al dadelijk de leuze des strijds aanheffen, die plotseling grijpen zouden naar 't blikkerend slagzwaard en de banier hunner Vrijheid, op de lijken der verslagenen, hoog doen fladderen in de lucht. Hij hield het niet voor onvermijdelijk, dat het zaad kiemde in bloedige vorens, en hij achtte de Vrijheid te hoog en te verheven, dan dat hij geenen afkeer had van iedere bloedsmet, die er kleven zou op 't lichtgewaad zijner Heilige. Geen wonder, dat allen aandachtig luisterden naar de bezielde woorden van den dweeper, wiens fantazie hem zoo kleurige visioenen voortooverde, en al was 't, dat enkele der C̃echiesch-gezinden, zich reeds vermeidden in 't vooruitzigt van een' Prager barrikaden-dag, op welken de leeuw van Bohemen aan den

{==370==} {>>pagina-aanduiding<<}
Oostenrijkschen adelaar zou slag leveren; al hielden vele der jonkvrouwen zich, in den geest, reeds bezig met het hechten van rood en wit tot vendels of herkenningsteekens; al beloofden ze haar hulp, bij den strijd en de zege, op zóo verleidelijke wijze, dat ze ook den minst kamplustige zouden opgewonden hebben tot de moedbetooning van den Cid - toch keerden ze allen tot den dichter weder (die, als man der Vrijheid, de herleving der C̃echische nationaliteit moest hoogachten, al kon hij haar, als Duitscher, niet huldigen) wiens scherpe blik in 't voorledene, zijner voorzeggingen voor de toekomst, ten minste grooten schijn van gegrondheid bijzett'en.
Bij 't afscheid verzocht en verkreeg ik verlof, om van de étagère, waar de strengst verboden' dichtwerken der jonge Duitsche school, in sierlijke bandjes bijéenstonden (wolven in lammerenvacht!) Alfred Meiszner's gedichten meê te nemen. Sinds kwam ik meer met den Zanger in kennis. Ik vond, gelijk vooruit te zien was, in zijne poëzij de grondgedachten weder, die in zijne gesprekken doorstraalden, maar toch was er een aanmerkelijk onderscheid tusschen den lofredenaar der Fransche omwenteling en den dichter, die voor eenige jaren met zijn' bundel ‘Gedichte’ in 't licht trad. 't Was te bespeuren, dat eene grondiger studie hem sedert dien tijd dieper deed doordringen in het wezen der rigting, welke hij huldigde; dat hij meer logischen zin gebragt had in zijne redenering, dan er te vinden is in den vaak ongemotiveerden pathos zijner gedichten. 't Zou dus ongerijmd wezen (en onregtvaardig tevens) als we den dichter van heden, wilden beoordeelen naar de intellectueele beeldtenis, die hij gaf van zich zelv' in zijne eerstelingen, maar we willen - terwijl ik geen' doelloozen noch ondankbaren arbeid meen te verrigten, wanneer ik den weinig bekenden Boheemschen zanger bij u inleide - toch een' blik slaan op die voortbrengselen zijner jeugd, omdat we daarin de kiem zullen aantreffen, die zich, in den dichter van ‘Z̃is̃ka,’ zóo bloeijend en krachtig heeft ontwikkeld.
We beginnen met de beschouwing van Meiszner's eerstelingen: zijne ‘Gedichte’ 1. Die bundel behelst verzen en

{==371==} {>>pagina-aanduiding<<}
zangen uit onderscheiden' leeftijd, van veelkleurigen inhoud en verschillend gehalte. Naast menig breed geschetst tafereel, dat reeds den toekomstigen meester verraadt, treffen we bladzijden aan vòl van de wildheid eener uit den band gesprongen fantazie. Menig zangerige ballade, menig echt dichterlijke gedachte, even gelukkig als krachtig weêrgegeven, wordt overschaduwd door verzen, die aan holklinkenden ophef, aan zinledige phrasen te over hebben, wat ze missen aan inhoud en kern, - wilde ranken, waartusschen zich de wrange, slechtontwikkelde vrucht verschuilt, naast de sappige druif, die zwelt en gloeit onder het dak van breed en krachtig loover! Indien ge den weg kennen wilt, welken Meiszner, bij zijne eerste schreden op het veld der poëzij, verkoos in te slaan, behoeft ge slechts het leisnoer ter hand te nemen, dat hij u toereikt in een lied, 'tgeen hij ‘Drei Poëten’ heeft getiteld. Ge vergunt mij, dat ik mijne aanhalingen neme in 't oorspronkelijke? Gij hebt u toch zoo vaak geërgerd aan overzettingen, waarbij van fijne toetsen en schakéringen zooveel te loor ging, dat niet zelden 't karakter der dichtstukken er onder leed, - en ik ken mijn eigen krachten te wèl, om niet overtuigd te wezen, dat ik daarin geenzins beter slagen zou dan menigeen, dien ge (en te regt) veroordeelt. 't Is met die overzettingen, als met het vochtig waas, dat de frischheid geeft aan de druif, of met het stofgoud, dat er kleeft op de vlerkjes van den vlinder - die beiden verdwijnen bij de ligtste aanraking; 't is er meê als met een' geurigen, ouden wijn, dien ge wèl kunt overgieten zonder een druppel te spillen, maar niet zonder dat er iets ontsnapt van zijn vlugtig bouquet. Doch laat ons tot de ‘Drei Poëten’ terugkeeren!
- ‘Waar wilt ge heên?’ luidt de vraag tot den eersten, eene bleeke, door lijden gebogene figuur. - ‘Waar wilt ge heên?’ Zoo ver ik kan van het rijk der levenden; tot de geschiedenis; bij de dooden, in hunne kille, bemoste hallen; ik vouw eerbiedig mijne handen bij de gespleten grafzerken; ik verplaats mij uit dezen tijd van zwakte en krankheid, en

- ‘Such der Todten Kraftgedanken.’ 



{==372==} {>>pagina-aanduiding<<}

- ‘En gij?’ - Ik ontvlied de oorden waar menschen wonen en lijden, om mij vast te klemmen aan den boezem der natuur - in 't eerwaardig woud; aan het strand der zee; in den storm en den adem der lente; in den kamp der woedende baren en 't gemurmel van het beekje -

‘In Formen, die mich bunt umschwanken 
Such' ich des Schöpfers Lichtgedanken.’ 
(Der Dritte:) 
‘Lebt wohl! mein Herz bleibt fremd dem Euren, 
Mich treibt's zur Stadt, zur ungeheuren: 
Im Sammelplatz der Millionen, 
Bei Kampf und Leben muss ich wohnen. 
Ihr seht mich an? - o lasst mich fort! 
Ihr fragt: wass such' ich Träumer dort? 
Im armen Volke such' Platonsstirnen, 
Ich such' das Weib in den verlornen Dirnen, 
Die Kraft im Sklaven, der in Staub getreten, 
Dem Gott im Sünder, der nie lernte beten, 
Ich suche bei den Armen, Sünd'gen, Kranken 
Des Schöpfers argverstümmelte Gedanken.’ 


De Genius der menschheid sloeg op de twee eersten een' koelen, onverschilligen blik, maar zijn oog rustte met welgevallen op den laatsten. En wèl is de beschouwing van het woelig en afwisselend tooneel der maatschappij; van de deining der levenszee, wier golven elkander gestadig opvolgen en zich verdringen, om te verdwijnen, - wel is ze waardig, dat men haar de voorkeur geve boven de nasporing der afgespeelde drama's, die 't verleden ons te aanschouwen geeft; boven de betoovering der schoonheden in de natuur, omdat ze, meer dan deze, leerrijk en van uitgebreider', praktischen invloed wezen kan. 't Is intusschen geene taak tot welke men zich mag aangorden zonder kalmte, zonder regtvaardigheid, zonder de gave der onbevooroordeelde kritiek. Hoe wáar zegt Taillandier 1: ‘Saisir dans la mobilité

{==373==} {>>pagina-aanduiding<<}
confuse du spectacle de la vie les éléments précieux et dignes d'être mis en oeuvre; au milieu des accidents vulgaires, démêler ce qui doit recevoir une vie immortelle, n'est-ce pas une entreprise qui exige une science profonde de l'art? Si le poète s'essaie étourdiment à une tâche si haute, s'il s'y jette les yeux fermés et avec des préjugés violents - on peut lui predire qu'il ne réussira jamais à nous donner cette grande poésie de la societé moderne, cette poésie compatissante ou terrible, consolante ou vengeresse, dont notre siècle à déjà entendu quelques magnifiques fragments.’ Doch wanneer we den bundel van Meiszner's gedichten doorblaêren, komen we al spoedig tot de overtuiging, dat hij de man niet was, die zoo grootsche gedachte tot daad zou maken. Hoe verre bleef hij van 't verheven doel, dat hij zich gekozen had; hoe zelden wist hij zich te plaatsen op het standpunt van den onbevooroordeelden toeschouwer! Meiszner heeft vergeefs getracht naar strenge objektiviteit; zijne levensbeschouwingen bleven a-prioristiesch; hij vervormde de stoffe, die hij waarnam, naar de stellingen, die hij huldigde, en drong (als zoo menig systhematicus!) zijn voorwerp in 't ontworpen schema, of het paste of niet. Onze dichter heeft zich de zaak van het Socialisme aangetrokken, met al zijn belangen en twijfelingen. Hij is daarin verder gegaan dan de krachtige dichter der jonge Hegel'sche school, Friedrich von Sallet; dan de Apostelen der demokratie Herwegh en Freiligrath; dan Heine, de bijtende skepticus. Terwijl deze 't bij min of meer duidelijke toespelingen lieten berusten, of in half omsluijerde beeldspraak hun nieuw geloof verkondigden, zocht Meiszner, in eene zonderlinge zamensmelting, maar in duidelijke en bepaalde bewoordingen, de leerstellingen der socialisten te huwen aan de poëzij.
Als eene proeve van die rigting, wijzen we op 't gedicht dat hij ‘Demos’ getiteld heeft. Daarin verheelt hij zijne sympathiën geenzins, en stort de bitterste verwijtingen uit - behoeven we te zeggen met hoeveel onregt en eenzijdigheid? - op de bestaande maatschappij. ‘Die Gesellschaft, die erbarmungslose,’ - is schuld aan de ellende des verongelijkten volks, en bij het zien der bloedende wonden, kan de dichter zijne klagt niet onderdrukken:

{==374==} {>>pagina-aanduiding<<}


‘Eigne Schmerzen trag' ich still beherzt, 
Eigne Schmerzen will ich stumm verhehlen, 
Aber mehr als alles Andre schmerzt 
Mich die Irrsal von verlornen Seelen.’ 


Reeds lang te voren zag hij den strijd opkomen tusschen arm en rijk, en dat vooruitzigt legde hem de waarschuwing in den mond, die hij in den herfst van 1843 neêrschreef in zijn gedicht: ‘den Reichen’:

‘Noch schweigt das Volk bei seinen Schmerzen 
Und kennt nicht seine eig'ne Macht, 
Und zieht mit treuergeb'nem Herzen 
Beim Schall des Kalbfells in die Schlacht. 
Noch deckt es mit geschenktem Reste 
Zerriss'ner Pracht die eigne Noth, 
Und blickt bei mitternächt'gem Feste 
Durch alle Fenster der Paläste - 
Und kaut dabei sein schwarzes Brod.’ 
 
‘Doch and're Zeiten seh' ich tagen, 
Von tausend Lippen schmal und bleich, 
Hör' ich die wilden, düst'ren Fragen: 
Wie lang der Spalt von Arm und Reich? 
Ist's recht für uns allein die Kette? 
Für Euch die Lust, für uns die Noth? 
Für Euch die Ruh auf seid'nem Bette, 
Für uns das Stroh zur Sterbestätte 
Und kaum noch schwarzes, hartes Brod?’ 
 
‘O stolzes Volk, du Volk der Reichen, 
Sieh um dich her, erbebst du nicht! 
Den Harten wird in Flammenzeichen 
Entsetzlich nahn ein Strafgericht. 
Die Zeit der Herrn, sie ist gewesen, 
Der Zorn der Unterdrückten loht, 
Und sind des Menschenrechtes Thesen 
Dereinst in Feuerschrift zu lesen, 
So nimmt man mehr, als schwarzes Brod.’ 


Intusschen heft onze dichter slechts zelden de krijgsleuze aan, waarmeê de dichters van het jonge Duitschland hun

{==375==} {>>pagina-aanduiding<<}
vendel beschreven hebben, alsof er geen ander middel was om 't pleit der maatschappelijke gedingen te beslechten, dan de bewijsvoering van 't moordende staal. Meiszner verwacht meer van den invloed der rede, dan van 't dwingen der ‘rohe Kraft;’ - de kracht der overtuiging moet de nadering verhaasten dier rozenkleurige toekomst, welke hij zich voorstelt dat aanlichten zal, zij 't ook na ‘tausend und tausend Jahren.’
Laat mij u thans, ter afwisseling dier scheemrige utopiën, leiden tot de beschouwing van een natuurtooneel, zoo breed en krachtig gepenseeld, zoo oorspronkelijk opgevat en geestig wedergegeven, dat het ons veel vergeten doet der holklinkende poëzij van Meiszner's socialistische visioenen. Hoe gloeit dat avondrood, hoe plegtig ruischt die stilte!

‘Auf dem feurigen 
Grat des Gebirges 
Stand ein Jüngling-Wanderer, 
Und schüttelte von den Füssen 
Den Staub des unendlichen Weges, 
Denn ruh'n wollt' er und rasten 
Im Dorf, das ihn geboren. 
Abend war's, 
Die Zeit, wo der Weltgeist 
In Flammen umtauft seine schöne sündige 
Tochter: die Erde. 
Abend war's! 
Zwischen Erd' und Himmel 
Schwamm aus Wolken erbaut ein Eiland, 
Ein fliegendes Eden, 
Mit Zinnen von feurigem Schnee 
Und Palmen von Sonnenstrahlen, 
Zu dem die Seele, 
Die Glutentrunkene 
Zog, wie die seltsame 
Schwalbe des Orients, 
Die das gewürzduftende Nest 
Abendlich heimsucht. 
Im Anschau'n des jungen, 
Herrlichen Sonnengotts 
War die Erde versunken; 
Eine vollbusige Jungfrau 

{==376==} {>>pagina-aanduiding<<}

Bebt sie zusammen 
Vor dem Wunder eigener Schönheit. 
Und durch das tonlose 
Herz des Wanderers 
Ging gebet-flüsternde Andacht, 
Und langsam sprach er: 
Seele der Welt, 
Puls in den Adern des Lebens, 
Die du an Fäden des Lichts 
Welten anreihst, wie Perlen am Rosenkranz 
Ein Mädchen, - 
Geist, der die Geister 
Alle durchgeistet, Leben 
In allen Fluthen des Lebens, 
Seele, in der die Seelen Verstorbener 
Vom ersten Tag an 
Sicher gehütet träumen, 
Du Morgenroth, du Abendherrlichkeit,....’ 


Maar we beloofden u slechts de schildering van het natuurschoon, en willen u 't genot niet bederven, door de mededeeling van het overige des dichtstuks, dat te zeer lijdt aan onwaarheid van opvatting om schoon te heeten. Gij hebt hier tevens eene proeve gehad, hoe onze dichter den vorm beheerscht, maar duidelijker wordt nog dat meesterschap in een paar bijdragen, die we tellen tot de beste van deze verzameling. De eerste heet ‘die Schmiede.’ Op een' laauwen schemeravond wandelt de dichter voorbij eene smidse, waar de werkman, bij den blakenden oven, zijn gloeijend ijzer smeedt, dat de vonken om hem heên spatten. Op den nederigen drempel der woning is - liefelijk beeld van vrede en rust! - eene jonge, schoone moeder gezeten, die de volle borst biedt aan haar krachtigen zuigeling. ‘Hältst,’ zegt de voorbijganger -

‘Hältst dein süsses Kind geborgen 
Drückst es an dein Angesicht; 
Wie du schön in deinen Sorgen, 
Junge Mutter, ahnst du nicht.’ 

{==377==} {>>pagina-aanduiding<<}

Säuge nun an deinen Brüsten 
Deine Söhne rauh und stark 
Und kein krankliches Gelüsten 
Treffe ihr gesundes Mark, 
 
‘Dass sie nie die Seuchen kennen 
Die in Triumphatorston 
Böse oder Thoren nennen: 
Bildung, Civilisation.’ 
 
‘Aber du, mein Schmied, vollbringe, 
Was das Schicksal dir gebot, 
Und mit Armeskräften ringe 
Täglich um dein täglich Brod.’ 
 
‘Schmied' an deinem rothen Heerde 
Für der armen Menschheit Wohl 
Deine Pflugschar, uns'rer Erde 
Schönstes, heiligstes Symbol!’ 


Gij ziet, dat de vereering van het kouter een lievelingsdenkbeeld is van Meiszner: die apotheose is trouwens het gulden vooruitzigt van menig' zijner kunstgenooten, ook die de rigting van onzen dichter niet geheel tot de hunne zouden maken. Ge kent de voorstelling van Anastasius Grün in zijn prachtig gedicht: ‘Fünf Ostern’ 1, waar hij een toekomst voorspelt, wanneer de kinderen, in 't veld, toevallig een stuk ijzer zullen opgraven, dat voor een sikkel te regt en te zwaar is,

‘Als Pflugschar fast zu schlank und zu gering.’ 


De kinders slepen de vreemde vondst naar huis, de ouders worden er bijgeroepen; de buren, de oudste grijsaard van het dorp, die nog van voor honderd jaren kan meêspreken - ze kennen het ijzeren werktuig niet -

‘Wohl ihnen allen, dass sie's nimmer kennen.’ 

{==378==} {>>pagina-aanduiding<<}

Der Ahnen Thorheit, längst vom Grab verzehrt, 
Müst' ihnen noch im Aug' als Thräne brennen! 
Denn was sie nimmer kannten, - war ein Schwert. 
 
‘Als Pflugschar soll's fortan durch Schollen dringen, 
Dem Saatkorn nur noch weist's den weg zur Gruft 
Des Schwerdtes neue Heldenthaten singen 
Der Lerchen Epopee'n in sonn'ger Luft!....’ 


Nog krachtiger van toets en breeder van behandeling is het tafereel, dat de dichter ons ophangt, in zijne schoone ballade: ‘die Schenke.’ Niet verre van de poort, in een' afgelegen' stikdonkeren hoek der stad, glimmen de vensters eener ellendige herberg van een' rossen gloed. Daarbinnen zitten ruiggebaarde mannen, met schelmsche aangezigten, half naakt bij den wijnkroes. Een Italiaan - een Florentijner - die gipsbeelden te koop draagt; een oude Pool, die tjingelt op een half ontsnaarde harp 1; een jonge Heidin, die om eijeren danst; een kokeler, die met kwakzalvers breedsprakigheid, zijne kunsten vertoont, - ziedaar de figuren waarmeê het tooneel gestoffeerd is, dat, half verlicht en half in 't duister gelaten, een spookachtig, een huiveringwekkend effekt maakt. Laat u niet verlokken door den verleidelijken blik of den weelderigen lach der zwartoogige Heidin; verberg uw glinsterend goud, want de bewoners van dit hol deinzen voor geen' gruwel terug; hun dolk is scherp geslepen en de stroom, die al stampend en schuimend langs den stadswal heênschuurt, is diep genoeg om uw lijk te bergen, dat er geen spoor van te vinden wezen zal. Op éens begint de zoon ‘des gelen Tibers’ zijn gezang (een lied, dat de sombere echo heeten mag van Filicaja's beroemde klagt:

‘Italia, Italia! o tu cui feo la sorte 
Dono infelice di bellezza, ond' hai 

{==379==} {>>pagina-aanduiding<<}

Funesta dote d'infiniti guai 
Che in fronte scritti per gran doglia porte! 
Oh! fossi tu men bella, o almen più forte!’) 


- waarin hij de geschiedenis verhaalt der beelden, die hij vent: van Dante, den Ghibellijn, dien Italiën met den voet geschopt heeft; die in ballingschap sterven moest; wiens assche niet rusten mogt in den schoot van zijn vaderland; - van Savonarola 1, den monnik, den hervormer, dien men vervolgd, veroordeeld, vermoord heeft, omdat hij 't waagde het woord der waarheid te spreken en den sluijer te ligten van de misdaden der aristokratie en van de onreinheden der Kerke; - zóo zou de Italiaan er meer kunnen aanwijzen:

‘Andre, andre folgen nach, 
Doch was frommt's dass ich's euch sage? 
Ach, Italiens Stolz und Schmach 
Ist's die ich zum Kaufe trage!’ 


Pas is dit bittere lied ten einde, of de grijze Pool grijpt, als met woede, in de ontstemde snaren, en zingt, met geborsten stem:

{==380==} {>>pagina-aanduiding<<}


‘Bisse moskowit'scher Wölfe 
Trägt mein Leib, der siecht und darbt; 
Die non neunzig, die von zwölfe, 
Die von dreissig unvernarbt.’ 
 
‘Flink war wohl die Kling' im Schwunge, 
Die mir diese Wunde schnitt, 
Als ich wilder Polenjunge 
An Kosciusko's Seite ritt!’ 
 
‘Doch mein Herz, mein Polentreues; 
Keine Kugel macht es kalt 
Seht hier Spuren heissen Bleies, 
Das dem Poniatowski galt.’ 
 
‘Aber schlimm're, tief're Wunden 
Zieren dieses mein Gesicht, 
Die bei Warschau ich gefunden, - 
Diese Wunden narben nicht!’ 
 
‘Zog umher am Krückenstabe, 
Wind und Wetter schlugen drauf. 
Wenn das Bluteis schmilzt vom Grabe, 
Brechen diese Wunden auf.’ 
 
‘Aber ihr, ihr seht sie klaffen, 
Schenkt mir weder Brod noch Gruss; 
Habt mit Thränen nichts zu schaffen, - 
Alle frisst euch noch der Russ'!’ 


En 't hart breekt u bij de schildering van dat tooneel, zoo keurig opgevat, zoo meesterlijk weêrgegeven. De Italiaan, die, bij flarden, den roem zijns vaderlands uitvent; de Pool, die voor een stuk kopergeld Kosciusko's 1 heldenfeiten be-
{==381==} {>>pagina-aanduiding<<}
zingt - vreeslijke bedelaars! vòl van bitteren spot en woedende wanhoop; wier armoede de armoede is van geheel hun volk, dat éens geblonken heeft in de rij der natiën en nu zijn zonen, in lompen gestoken, door de wereld zendt, als om den ondergang te prediken van al wat groot is en verheven!
Hier nemen we afscheid van Meiszner's eersten bundel, niet, omdat er geene bladzijde méer zou aan te wijzen zijn, vol poëtische schoonheid; niet, dewijl we meenen, dat we u het beeld des dichters, uit zijne zangen, geleverd hebben in volledige omtrekken - maar, omdat het geenzins in ons plan ligt zijn werk te onderwerpen aan eene uitgewerkte kritiek, en we de kennis genoeg gevorderd achten, om de individualiteit des zangers, breeder ontwikkeld en krachtiger geformuleerd, weder te vinden in den grooter' en verdienstelijker' arbeid, waarmeê hij zich den lauwer gewonnen heeft. We spraken van vooruitgang - er is eene breede klove tusschen de gedichten, die we doorbladerden en den romantischen Epos 1, welken we vóor ons hebben. De dichter heeft den weg verlaten, dien hij eerst insloeg. Of 't hem duidelijk was geworden, dat het hem mangelde aan krachten en gaven, om het ideaal te bereiken, 'tgeen hem scheemrig voor den geest stond? Hij koos de rigting, die hij eertijds had veroordeeld. Hij wendde zich tot de dooden; hij sloeg 't eerwaardig geschiedboek op; hij ondervroeg de herinneringen van lang verloopen eeuwen en vond dáar de aandoeningen, de inspiratiën, welke hij, op goed geluk en vaak vergeefs, in de wieling des dagelijkschen levens gezocht had. Dáar

{==382==} {>>pagina-aanduiding<<}
doemden, uit de nevelen der overlevering, uit de verhalen der historie, de reusachtige verschijningen op, die hij bezielde door den gloed zijner vurige fantazie; dáar vonden de verheven daden van 't voorheên een levendig medegevoel in zijn dichterlijk gemoed; dáar gaf hij

‘Der Todten Kraftgedanken’ 


weder in begeesterde zangen. En hoe vruchtbaren grond vond hij niet in de geschiedenis zijns vaderlands! De stad zijner inwoning - 't eerwaardige Praag - fluisterde hem, als met duizend stemmen, den naam te gemoet des wrekers van Husz, en tallooze plekken, door de daad of het lijden des volks geheiligd, wezen hem op dien krampachtigen strijd tusschen licht en duisternis, tusschen vrijheid en slavernij, die in Bohemen's historie vergeefs zijne wedergade zoekt. De vergelijking van het voorheên met het tegenwoordige was bitter. 't Land van Husz, den hervormer, vòl gewetens- en priesterdwang! Het land van Z̃is̃ka, den kampvechter der vrijheid, verdrukt en vertreden, geklonken in den ijzeren boei; het eens zóo krachtig leven gedompeld in de looden sluimering des doods! Toen de pest u den geliefden aanvoerder ontroofde, hebt ge u Weezen, Orphaniten, geheeten; maar, al is 't lang geleden, ge zijt weezen gebleven, volk van Bohemen! Daar gloeit in uw gemoed geen vonk meer van de herinnering der voortijden; ge leeft als knechten in uw eigen huis; de vreemdeling verdringt u van uwe tafel en verteert uw koorn en most; hij heeft u zelfs uwe taal - die erfenis der vaderen - ontstolen, maar het zwaard hangt verteerd aan den vochtigen wand, en uit de armelijke woningen des volks stijgt het klaaglied op: ‘'t Is alles voorbij!’ Zie, die bewustheid zou den dichter tot vertwijfeling hebben gebragt, indien hij niet de gave des Lieds in zich gevoeld had, om, zoo mogelijk! het dommelige kroost van heldenvaderen te wekken uit den toestand van ijzige gevoelloosheid:

‘Erzählen möcht' ich heut den deutschen Herzen 
In Donnersängen grollend und gedämpft, 
Wie hier ein Volk, ein herrliches, mit Schmerzen, 

{==383==} {>>pagina-aanduiding<<}

Wie keines sonst für Licht und Lenz gekämft. 
Erzählen mocht' ich es vom Sturm begleitet, 
Wie hier die Wiege war vom jungen Tag, 
Wie sich von hier das erste Licht verbreitet 
Auf eine Welt, die noch im Schlummer lag. 
Vielleicht, dass Deutschland in der Helden Streiten 
Verwandte Freiheitslosung tönen hört, 
Und dass ihm nützt, zu hören, wie vor Zeiten 
Ein Volk gen Fürstenmeineid sich empört.’ 


Het gedicht, waarop wij thans bepaald den blik wenschen te slaan en dat naar den naam van den éenoogigen veldheer der Hussiten, ‘Z̃is̃ka’ heet, is verdeeld in drie-en-twintig afdeelingen of episoden, welke we achteréenvolgens kortelijk zullen bespreken en daarvan tevens overnemen, wat, naar ons bescheiden oordeel, daartoe het meest geschikt is.
Zoo vangen we aan met de eerste afdeeling, die de dichter ‘Ein Steinwurf’ titelde.
De moord aan Husz, op den brandstapel van Kostniz, was gepleegd, zonder dat de kerkvergadering zich bekreund had, aan 't krachtig protest, waardoor de edelen van Bohemen en Moravië gepoogd hadden het dreigend gevaar af te keeren van het hoofd des hervormers. Toen de bloedmare ruchtbaar werd, ging er een kreet op van verontwaardiging, een kreet van wrake - maar, onderdrukt en gesmoord in den beginne, totdat de vrienden des martelaars zich sterk genoeg gevoelden, om met open vizier in 't krijt te treden, en daar luide de leuze aan te heffen, die 't wachtwoord worden zou in den aanstaanden strijd. Intusschen won de partij der Hussiten dagelijks in tal en sterkte, terwijl de opgekropte wrok al dieper wortelde in de gemoederen en de halfverholen haat al moeilijker te breidelen bleek. Daar was niet meer noodig dan een vonk om de opéengestapelde brandstof in vlam te doen schieten. Die vonk viel..... en vraag het der geschiedenis hoe bloedig rood de hemel scheen van den gloed, die hem blakerde! Op een' avond, toen de Hussiten, met hun' leeraar Jan van Zelau aan het hoofd, terugkwamen van een' pelgrimstogt naar de kapel van Husz, en stom en somber voorttraden over een der markten van Praag, rijdt hun, op een' krachtigen hengst, een ruiter te gemoet, wiens oogen

{==384==} {>>pagina-aanduiding<<}
nog schitteren van kracht en beradenheid, al daalt reeds het zilver van hoofd en kin op 't blinkende harnas. Hij kort den teugel en verheft zich, blootshoofds, in de beugels, terwijl hij zijn ruitermantel zorgvuldig om zich heên geplooid houdt. De menigte erkent den edelen Bohemer, den heer van Chlum. Met een stem, die beeft van aandoening en woede, schildert hij der schare de teregtstelling van haren aangebeden voorganger, en hoe die, bij de beschimpingen der bloeddorstige priesterschaar en in de folteringen van den vuurdood, de rust en kalmte zijns geestes bewaard had, dat hij bidden kon en juichen en zegenen. Daar slaat de ridder den mantel op en vertoont aan het volk de assche des martelaars, die hij als een heilig overblijfsel in zijn' helm geborgen had. Op éens barst de gekerkerde gramschap der Hussiten in luide kreten los, en ze bidden den grijsaard, met tranen en beloften, dat hij zich toch stellen mogt aan hunne spitse, om hen aan te voeren in den kamp tegen allen, die de bloedschuld op hun geweten hadden. Terwijl nu de opgewondenheid des volks al hooger en hooger klimt, openen zich plotseling de tralievensters van 't Neustädter raadhuis, waaruit een hagelbui van steenen op de digtgepakte menigte neêrdruischt. Een steenworp wondt den edelen Chlum aan 't hoofd, dat het bloed bij stroomen zijn grijzen baard bepurpert. Zietdaar de moordenaars van Husz; zietdaar uwe ‘vijanden, uwe tirannen!’ spreekt de gewonde en steekt den vinger uit naar het raadhuis, dat, in korten tijd, door de uitgelaten bende bestormd en genomen wordt. Dertien raadsheeren werden ten venster uitgeworpen en op straat met kneppels en dorschvlegels afgemaakt. De verbolgen hoop rustte niet eer ze al vernield had, wat er aan 't raadhuis te vernielen was. In den tweeden zang, ‘König Wenzl’ geheeten, beschrijft de zanger den vorst, die, met den doffen blik en den wezenloozen glimlach der krankzinnigheid, bij 't drinkgelag
zit, zonder dat het klinken der bekers, het klapperen der teerlingen of 't ruisschen van het goud hem uit zijne doffe mijmering wekken kan. Wèl bewijst de afwisselende uitdrukking zijner gelaatstrekken, dat er soms woeste en pijnlijke gedachten opkomen in zijn kranke brein; dat hij soms gefolterd wordt door de schrikbeelden, die 't ontwakend ge-
{==385==} {>>pagina-aanduiding<<}
weten hem schept, maar de vorst, die sinds jaren gewoon was zijn zorg en onrust weg te spoelen in stroomen wijns, grijpt woest naar den vonkelenden beker, die hem zoo menigmalen vergetelheid beloofd en geschonken had. Daar stormt op éens een bode binnen met het berigt, dat Praag in opstand is en de rebellen tegen den Wys̃ehrad optrekken. Wenzl treedt sidderend op het balkon, ziet de plunderzieke horden, met fakkels en stroobossen, zwieren door de stad; hoort het geklep der stormklokken, den wilden moordkreet der Hussiten en 't gejammer hunner slagtoffers. Een oogenblik staart de vorst sidderend dit ijzingwekkend schouwspel aan, maar eer hij zich nog regt van zijn' toestand bewust is, terwijl hij op nieuw zich wendt tot den schuimenden wijnkroes, stort hij ruggelings op den vloer en geeft den geest. Deze twee hoofdstukken, die vlugtig maar juist de hoofdomtrekken leveren van de kampende partijën, mogen we beschouwen als inleiding tot de afdeeling, waarin ons de heldenfiguur van den aanvoerder der Hussiten het eerst wordt voorgesteld. Het begin van deze episode, de ‘mise en scène’, als ik 't zoo noemen mag, heeft zooveel eigenaardigs in toon en kleur, dat ik u die meêdeelen wil:

‘Des Z̃is̃ka Schloss steht öde und verfallen 
Im Thal von Troznow ganz im Wald verloren, 
Der Zugwind geht durch die verlassnen Hallen, 
Der Epheu rankt an den verschlossnen Thoren. 
Kein Gast betritt die hohe Marmorschwelle, 
Kein Waidmann kommt gezogen mit den Hunden, 
Die Orgel schweigt in heiliger Kapelle, 
Die alte Pracht ist immerdar verschwunden. 
Im Ahnensaal wird nie ein Fest mehr funkeln, 
Drin haus't der Wind, der Bote der Verwüstung, 
Die Schwerter fallen und die Bilder dunkeln, 
Und Schnöder Rost zehrt an der Ahnen Rüstung. 
Der Garten ist verwaist und ohne Wärtner, 
Drin wuchert wildes Unkraut ohne Namen, 
Der Herbstwind sä't, ein sinnverwirrter Gärtner, 
Bei Ros' und Lilie Lolch und Schierlingssamen. 
Nur eine Säule trotzt den Winterwettern, 
Der Springbrunn ist versandet und verdorben, 

{==386==} {>>pagina-aanduiding<<}

Die Sonnenuhr umwölbt ein Dach von Blättern, 
Der Zeiger spricht: Hier ist die Zeit gestorben. 
Das Leben wich dem Walten der Gespenster - 
In stiller Nacht, vor'm ersten Hahnenkrähen 
Kann man im Schloss die lange Reih' der Fenster 
Im geisterhaften Lichte funkeln sehen. 
Das ist das arme Fräulein, die dort harret, 
Das todte Opfer der verrathnen Ehre, 
Und vom Altan in Schmerzen niederstarret, 
Ob der verlorne Bruder wiederkehre? 
 
Der aber ist schon lange weggeblieben, 
Er kämpft in Ungarn und im fernen Polen, 
Wie eine düstre Wolke, sturmgetrieben 
Und kann sich nicht der Seele Ruhe holen. 
Wie ein Asket im Beten und im Fasten 
Trägt er um Christum Mühsal und Gefahren 
Allein und heimathlos und kann nich rasten - 
Sein Gott ist nur der Gott der Heeresschaaren.’ 


Op dit tafereel van doode rust, waaruit u de kille adem der verlatenheid en des vervals schijnt tegen te waaijen, volgt, in gespierde verzen, het verhaal hoe, in een' guren, stormachtigen nacht, eene boot de schuimende golven der Moldau kliefde en de kloeke schippers een' rijzigen, éenoogigen ridder aan wal zett'en, die daar ijlings zijn brieschend ros besteeg en met bliksemsnelheid verdween in den stikdonkeren nacht. Die ijzeren man is Z̃is̃ka. Op zijn' weg 1

{==387==} {>>pagina-aanduiding<<}
blijft het paard eensklaps stilstaan en is niet tot voortgaan te bewegen, ondanks zweepslag en sporen. De trouwe klepper steigert en rilt van angst voor de schim van Z̃is̃ka's zuster, die, in heur doodswâ gewikkeld, ten spijt van priesterzegen en lijkmis, in de gewijde aarde niet rusten kan, omdat de wond haars harten niet ophoudt te bloeden; - omdat hare eer niet gewroken is, die een monnik had geschonden. Daarop zweert de broeder der beleedigde eene bloedige wrake, waarvan de wereld na duizend jaren nog spreken zal. Het spooksel verdwijnt en Z̃is̃ka rent voort naar Melnik. Dáar huizen de straffende benden der Hussiten; de vlammen slaan hoog uit de daken; de bleeke priesters pogen vergeefs den dood te ontkomen, want het lemmer der ijveraars gaat het liefst op priesterbloed te gast. Op éens stort Z̃is̃ka zich in 't midden der strijdenden en met eene stem, die krachtiger blijkt dan het rumoer van den kamp, roept hij uit: ‘Broeders! hoe, gij woelt in 't ingewand van uw eigen vaderland, terwijl de erfvijand uwer heilige eer, terwijl Sigismund, de moordenaar van de geloofsgetuigen Husz en Hieronymus, reeds aan de grenzen staat met ketenen en banden, om u te binden en zich de koningskroon van den gestorven Wenzl op 't hoofd te zetten? Broeders van den Kelk, zoudt ge door den burgerkrijg uwe krachten smaldeelen, opdat ge dra zoudt gedwongen zijn te knielen voor Sigismund, die uwe voorgangers ten vure doemt en zijne doggen hitst tegen uwe geestelijken?’

‘Er sprichts, da geht ein Wehruf durch die Schaaren, 
Bis an die Wolken dröhnt es tausendtönig: 

{==388==} {>>pagina-aanduiding<<}

Führ du uns an, um Böhmens Ehr' zu wahren, 
Sei, starker Z̃is̃ka, unser Herr und König!’ 


't Krijgshaftig gekletter van 't zwaard tegen het schild verkondigt de nieuwe keuze; de manschap trekt zich zamen, en allen, even bloedgierig, even strijdlustig, tijgen heên, om zich te veréenigen met de bende van Nikolaas van Hussinetz, die met zijne Taboriten bij Kollin staat. Wij tellen deze episode tot de verdienstelijkste van het gedicht, zoowèl om de aanschouwelijkheld der toestanden, door den dichter beschreven, als om de deugd van den vorm, die volmaakt geëvenredigd is aan de stof.
In den volgenden zang treedt eene figuur op den voorgrond, die we, in de eerste afdeeling, met een' vlugtigen blik beschouwden. 't Is Jan van Zelau, de jonger van Husz. Opgewonden en welsprekend, gloeijend van geestdrift, tot dweeperij toe, klinkt van de kansel zijne toespraak tot de menigte, die aan zijne lippen schijnt te hangen. Hij behandelt een onderwerp, dat voor hem onuitputtelijk is; dat bij zijne hoorders de levendigste sympathiën opwekt, - hij spreekt van Husz, den martelaar. Met eene stem, die trilt van ontroering, herinnert hij, hoe de heilige man tot hen gesproken had van dezelfde stede; hoe hij gevallen is in de handen zijner beulen; hoe zij hem hebben geschimpt en geslagt; hoe hun hoogmoed tracht naar 't gebied der aarde. Hij wijst hen, hoe de Heiland der wereld, arm en nederig op 't veulen eener ezelin, Jeruzalem binnentoog, en hoe het zigtbaar hoofd der Kerke in 't heilige Rome zijnen omgang houdt, in pracht en heerlijkheid, bij 't geklank van pauken en cymbalen, omstuwd door een' glansrijken stoet van weidsch getooide geestelijken, gedragen door een melkwit ros, dat fier is op de versierselen van purperen zadel en gouden breidels. Welk een verschil - wat verachtering van den geest des Christelijken demoeds! Dan bewijst hij den armen herder, den behoeftigen landman, die honger lijden bij de vette kudden en de volle schoven, welke ze aan de geestelijkheid ten offer moeten brengen, dat die de eigenlijke oorzaak is hunner ellende. Maar, gelooft, gij verdrukten, dat bij den Heer geen aanzien is des persoons; dat Hij u hooger schat, dan die

{==389==} {>>pagina-aanduiding<<}
rijken en dwingelanden, wier harte vol is van zonde en ontucht. De zoogenaamde ‘heilige Kurie’ is eene dochter der hel, die het regt der volken in boeijen slaan wil; die het rijk en den keizer, dertig legers, en al hare reliquiën bijéengeroepen heeft, om u een' doodelijken slag toe te brengen - maar vreest niet! ze bereidt haar eigen ondergang, want Husz heeft door zijn' martelaarsdood millioenen gewonnen voor den Kelk. Daar heerschte eens, zegt de Sage, in ons geliefd vaderland een goed en vreedzaam koning, dien de Edelen niet lijden mogten, omdat hij den boei der slavernij des volks verbreken wilde. Die edelen besloten zijn' ondergang en lokten hem op de jagt, ver van zijn gevolg, in 't diepste des wouds, waar ze hem van 't paard sleurden, bonden en reeds hun zwaard hieven om hem te doorsteken, toen de vorst hen bad als een jager te mogen sterven en voor 't laatst zijn lievelingslied te blazen. Zijn beulen stonden dit toe, maar op 't geschal van den hoorn stoven de drie trouwe brakken des konings, die zijn spoor verloren hadden, uit het kreupelhout, vielen aan op zijne belagers en redd'en hun' vorstelijken meester. Zóo hebben sluwe vorsten ook Husz in 't net gelokt:

‘Fern, verlassen, an den Pfahl gebunden, 
Sprach auch er: eh' meine Augen brechen, 
Laszt mich mein Gebet auf böhmisch sprechen, 
Noch im Tod wird dann mein Herz gesunden. 
Und des Liedes Silberhornestöne 
Haben sich durch alle Luft geschwungen, 
In das Böhmerland sind sie gedrungen, 
Werbend für den Kelch die Heldensöhne.’ 


‘Daarom staat op als een enkel man; straft met de vlammen en het zwaard! Wreek u, mijn Bohemen, aan den Keizer en zijne bondgenooten!’
Ik wenschte, dat ik u eene volledige schets kon geven van den volgenden zang, ‘ein Märtyrer’ geheeten. Daarin komen zoo verschillende toestanden voor en zoo onderscheiden elementen, dat men een meester wezen moet in de kunst, om die te ordenen tot een zoo behagelijk geheel als Meiszner heeft geleverd. We bevinden ons in Budweis, op

{==390==} {>>pagina-aanduiding<<}
een kermisfeest; de bonte mengeling der feestvierenden, de uitingen van genoegen bij den dans, bij den beker, bij het spel, bij de gemengde toonen der muzijk - 't is alles met levendige kleuren geschetst en boeijend door eene echt nationale tint. Buiten, in de schaduw eens breeden eiks, ver van de joelende jeugd, zit een grijsaard, die peinzend vóor zich ziet, of van de nieuwe leere Tabors spreekt, welke de betuiging: ‘Broeder, het mijne zij ook het uwe,’ tot hare leuze gekozen heeft. Terwijl hij dweepend zich verliest in 't vooruitzigt eener schoone toekomst, klinkt hem van verre een dof en verward geruisch tegen, dat nader en nader komt en oprijst uit een bonten drom van mannen en vrouwen en kinderen, die, jammerend en klagend, 't weinige met zich meê voeren, dat de plonderzieke bende van Z̃is̃ka hun gelaten had, toen ze geweigerd hadden zich met haar te veréenigen. ‘Zendt alle weerbare manschap’ - zoo roepen ze - naar de wallen, want morgen hebt ge Z̃is̃ka voor ‘de poort!’ Daar verheft zich op éens de mijmerende grijsaard, en vól van het vuur der bezieling wendt hij zich tot de klagenden:

‘Seid ihr denn,’ ruft er, ‘im Frohndienst des Lebens, 
Alle verfallen stumpfsinnigem Tod, 
Dasz nun der Brand der Freiheit vergebens 
Eueres Kerkers Fenster durchloht? 
 
Seht, jener Blitz in die Hallen der Stolzen, 
Der euer faulendes Lager verbrannt, 
Hat auch die eiserne Kette geschmolzen, 
Die eure nervigten Arme umwand. 
Zagt nicht und klagt nicht und steht nicht betroffen, 
Trauert nicht um das zerfallende Haus, 
Seht, eures Kerkers Thore sind offen! 
Sucht euch den Weg in die Freiheit hinaus. 
Feuer verzehre die ärmliche Hütte, 
Wo euch nur Thränen gesalzen das Brod, 
Schutt und fallende Asche verschütte 
Jede Erinn'rung an Knechtschaft und Noth.’ 


‘Ziet, Z̃is̃ka is opgestaan als de kampioen uwer vrijheid, als uw wreker; hij roept al uwe dwingelanden, die u pijni-
{==391==} {>>pagina-aanduiding<<}
gen in duizenderlei vormen, op ten gerigte; - maar slaapt ge dan altijd voort; ziet gij den regter en begrijpt ge hem niet?’ Zoo vervolgt de grijsaard in den toon der hoogste opgewondenheid, toen langzaam op den breedschoftigen schimmel een zwartgepantserd ridder nadert, die zwijgend een' zijner boogschutters een wenk geeft - en de grijsaard, door een pijl getroffen, zwemt in zijn bloed. Het volk wijkt vol ontzetting uitéen, maar de oude houdt den bloedstroom tegen, die uit de gapende wonde gudst, en zich voor 't laatst opheffend, prijst hij den Heer, die hem als martelaar deed vallen, en voorspelt zijnen moordenaar, Ulrich von Rosenberg, zijn naderend lot.

Wirst die Rosse der Zeit nicht halten, 
Hemmst nicht die rollenden Speichen im Lauf, 
Und das Blut eines elenden Alten 
Schieszt dir in trotzigen Kämpfern auf! 


En al dadelijk verkrijgt de voorzegging des grijsaards hare vervulling. Een vreeslijke woede heeft bij 't volk de plaats ingenomen van den schrik, die hen bevangen had. Ieder grijpt naar 't zwaard, Ulrich von Rosenberg wordt ter stad uitgeworpen, zijne soudenieren afgemaakt, en toen Z̃is̃ka, bij het krieken van den dag, de vesting nadert, vindt hij de poorten open en de wallen onbewaakt, want:

‘Den er vorausgeschickt, der Todte, 
Hat sie erobert ohne Schlacht.’ 


Nadat de dichter, in de volgende verzen, den toestand van somberheid en leegte geschilderd heeft, dien het pauselijk Interdict over het kerkelijk en maatschappelijk leven verbreidde, schetst hij onder een titel: ‘Simplicitas,’ een aandoenlijk tafereel, waartoe hij de stoffe ontleende aan eene bijzonderheid, welke bij de teregtstelling van Husz zou voorgevallen wezen en door veelvuldige herhaling bijna historiesch regt verkregen heeft. Eene stokoude vrouw, die kindsch geworden is en de spraak heeft verloren, volgt het leger der Hussiten op al zijne togten. Wanneer de benden rust houden, zet ze zich op eenigen afstand van de tenten

{==392==} {>>pagina-aanduiding<<}
mijmerend neder, woelt met de hand in de graauwe, dunne lokken of wischt de tranen van de rimpelige wangen, terwijl ze zachtkens - het eenige woord, dat ze onthouden heeft! - ‘simplicitas’ murmelt. Dát is de vrouw, die, toen Husz op den brandstapel stond, vol heiligen ijver zich heêndrong door de rijen van zingende monniken en spottende kardinalen, om een bundel hout toe te brengen ter voeding der vlammen, die den ketter verteeren zouden; de vrouw, op welke de martelaar neêrzag met een' glimlach van medelijden en hemelsche gemoedsrust, toen hij het ‘sancta simplicitas’ uitsprak. Die kalmte treft de ijveraarster, zóo dat ze ijlings het hout, dat zij had aangebragt, weêr van den brandstapel sleuren wil, maar door de wapenknechten in den kring der toeschouwers wordt teruggedrongen. Sinds dien tijd wordt ze door een knagend berouw gefolterd, dat haar half waanzinnig maakt. Ze hoopt door een bedevaart naar Bohemen, waar ze overal de voetstappen van Husz kust en zegent, van haar zielelijden bevrijd te worden en volgt het wrekende heir der Hussiten op den voet. Zoo wordt ze al ouder en ouder; ze verliest haar geheugen, hare spraak, en draagt, bij 't geheele leger, dat van haar vreesselijk lijden noch weet heeft, noch vermoeden, den naam ‘Simplicitas.’ - Gij ziet, dat Meiszner een gelukkig gebruik weet te maken van de afwisseling, die zijne stoffe hem aanbood. Het eenvoudig en roerend verhaal, in meesterlijke verzen bezongen, ruischt als een smeltend adagio tusschen de wilde accoorden van het strijdlied of de sombere klaagtoonen van jammer, verwoesting en dood; 't is eene der schaarsche bloemen, die de tinten hoogen van den krans, welke uit dorrend loover en met bloed besprenkelde lauwerbladen gestrengeld is. Het was eene gelukkige gedachte van den zanger, dat hij de reuzengestalte van den woesten Z̃is̃ka niet alléen op den voorgrond plaatste, maar dat hij haar de
schoone en tragische figuur van Husz op zijde gaf; dat de geest des martelaars, in al diens zachtmoedige verhevenheid, zijn lied doorademt; dat hij den edelen man menigmaal verschijnen doet, verzoenend en zegenend, tusschen de afschrikkende tooneelen van moord en vernieling; dat hij hem schetst in zijn' verzachtenden invloed, tot zelfs op het stugge gemoed

{==393==} {>>pagina-aanduiding<<}
van den dweependen veldheer. Na de beschrijving van de profeten der Hussiten en voorzeggingen, die 't land met siddering slaan, volgt het verhaal van de verovering van Czaslau, de stad der ketters. Hoe keizer Sigismund aan het hoofd van een glansrijken staf de poorten binnentrekt, maar de markten, de straten, de huizen ledig vindt, en de stad voor verlaten houdt of uitgestorven, tot hem, uit den dom, eerst zacht, dan luider, langzaam en statig, het Hussitenlied tegenruischt, dat daarbinnen door de knielende gemeente wordt aangeheven. Krachtig en breed teekent de dichter de verwondering, de vrees der krijgers, die een' geduchten wederstand gewenscht hadden boven deze vrome lijdzaamheid; den heiligschennenden spot van Sigismund en den moord aan drie priesters gepleegd, welke den Kelk reikten aan hunne geloofsgenooten, die, als hun' vader naar den geest, kalm en gelaten, den brandstapel bestegen, maar eer ze stierven, den wreeden Sigismund nog sidderen deden voor hunne geloofsbelijdenis en de profeetsy der straffen, die hem wachtten.
Hoe zouden de Hussiten hem weldra doen krimpen onder de striemen der wrake! ‘Die Z̃is̃kaberger Schlacht’ is eene episode zoo vól gloed en leven, zoo vól wilde energie, zoo aanschouwelijk, dat ge meent getuige te wezen van dien moorddadigen kamp, waar eene armelijke, slecht uitgeruste bende, de magt des trotschen keizers knotte, die met een driemaal grooter heir, met de bloem zijner edellieden en rijksgrooten, met een ontzagwekkend materiaal voor verdediging en aanval, in 't veld verschenen was. De slag van den 14den Julij 1420, die den Witkowberg des overwinnaars naam deed dragen, is met bloedige letteren opgeteekend in de geschiedrollen van 't krijgshaftig Bohemen!
Hoe vriendelijk gaat de zon op over de vijandelijke legers - de legers van rijken en armen; gepantserd in blinkende rustingen; gelegerd onder purperen tenten; buigend voor de kardinalen, die, in gouden stolen, zegenend de slagordening doorwandelen, - of in roestig staal gestoken; sluimerend onder den blooten hemel; vól godsdienstige aandacht den houten kelk ontvangend, waar de gewijde wijn in parelt, en geloovig opziende naar de heilige banier - de Kelk

{==394==} {>>pagina-aanduiding<<}
van keel op 't veld van sabel, - die, hoog geplant in de kloven der rots, wappert boven het hoofd der geloovigen. Daar vangt de strijd aan! Het keizerlijke leger dringt, na menig' afgeslagen' aanval, de Hussiten terug, die kampen met al den moed eener dweepzuchtige wanhoop. Maar menschelijke kracht heeft hare grenzen; de afgestreden Taboriten hebben telkens met versche benden te doen; hun arm verzwakt; hun slagen worden ongewisser; hun blik minder juist, en de zaak der vrijheid zou verloren zijn geweest, indien niet, op den beslissenden oogenblik, Jan van Zelau, de monstrans voor zich uitdragende, en met de strijdleuze der Hussiten in den mond, de poorten van Praag ware uitgetogen en met zijne schare, mannen en vrouwen - fiere dochters der strijdbare Wlasta! - zich geworpen hadde in 't digtst van den kampenden drom. Hoe verkeert de kans! Thans baat het u niet, keizerlijke vanen, of ge door koninginnen bestikt zijt; of ge schittert van goud, blinkende harnassen; of ge, briesschende hengsten, u verhoovaardigt op purperen toomen; van éen gereten, dofgebeukt, in 't slijk getreden, is 't uit met uw glans en uw praal. Eindelijk houdt het moorden op; de dag is ten einde en de zege der Hussiten volkomen:

‘Die heisse Sonne scheidet und verbleicht - 
Die sterbend lagen, haben noch vernommen 
Die Siegesbotschaft und verschieden leicht. 
Nun ist es stille, Abendwinde ziehen, 
Die leben, liegen betend auf den Knieen.’ 


De Z̃is̃kaberg, die nu een outer der Vrijheid geworden is, gloeit van het purper der ondergaande zon en langzaam daalt de nacht op het bloedige slagveld, waar, hier en daar, uit verspreide groepen van Hussiten, welke zich om hunne stervende broeders verzameld hebben, het zegelied oprijst der bezwijkenden, die in hunne laatste oogenblikken, aangeblazen door den geest der profeetsy, roemen in den dag van vrijheid en vrede, die over Bohemen aanbreken zal.
We vinden den veldheer weder, met Prokopius naast hem, aan 't hoofd van zijn overwinnend leger, op den weg naar Raby. Z̃is̃ka ziet peinzend om zich heên in de vruchtbare,

{==395==} {>>pagina-aanduiding<<}
bloeijende natuur van zijn' geliefden geboortegrond. Het woud, dat hem koelte toewuift; het beekje, dat hem zijn zangen voorlispelt; het schichtige hert, dat zoo geestig door 't kreupelhout gluurt; de vruchtboomen, die hem hunne rijk beladen armen toesteken, - 't is of ze zamen hem overreden willen, om 't moorden en branden te staken; maar de geest drijft hem voort op den weg, dien hij is ingeslagen! Daar nadert hem de oude Simplicitas, met het smeekend woord der waarschuwing op de lippen, dat hij toch niet naar Raby trekken zou, - ‘weil,’ voorspelt ze den veldheer, ‘weil du nicht finden wirst den Weg zurück.’ Maar de man, die geen vrees kende, geeft naauwelijks acht op dien raad; trekt voort naar Raby, slaat het beleg voor de vesting, die door de keizerlijken heldhaftig verdedigd wordt, en zal juist zijn leger tot den laatsten, beslissenden storm aanvoeren, toen hij door een pijlschot in 't oog getroffen werd 1 en ruggelings van 't paard zonk. Dáar klonk op éens in het leger der Hussiten de weeklagt: ‘der Vater ist blind,’ maar Prokopius neemt het bevel op zich, de aanval wordt hervat met dubbele woede, en

‘Kaum ist der Blinde auf dem Weg nach Prag, - 
Ist Z̃is̃ka's Unglück tausendfach gerochen, 
Viel tausend Augen sind für Ein's gebrochen.’ 


Doch Rome zag de overwinningen der lichtvrienden met leede oogen aan. Het hoofd der Kerke sidderde op den heiligen stoel en riep, met de belofte van aflaat en schuldvergiffenis, alle zonen des geloofs op tot een' kruistogt, die door de bisschoppen van Keulen, Maintz en Trier zou worden geleid. Daar slaat de vlam van den religieoorlog ten hemel; daar waadt de dweeper in het bloed van den andersdenkenden -

{==396==} {>>pagina-aanduiding<<}


‘Und also stirbst du armes Böhmen, 
Nie sah die Welt ein gleiches Weh', 
Des Landes Blut aus tausend Strömen 
Erstarrt in Wintereis und Schnee. 
Die Flur wird stumm, die Städte fallen, 
Stets kleiner wird der Kämpfer Bann, 
Allein in Wahlspruch lebt in Allen, 
Er heiszt: Bis auf den letzten Mann!’ 


Intusschen verloren de Hussiten den moed niet bij 't ongeluk van hunnen veldheer; ze troostten zich met de gedachte, dat het zoo de wil was des Heeren en pastten de woorden des Zieners (Jesaïa 42, vs. 16) op hem toe: ‘Ende ick sal de blinde leyden door den wegh, [dien] sy niet geweten en hebben, Ick salse doen treden door de paden, [die] sy niet en geweten hebben: Ick sal de duysternisse voor haer aangesichte ten lichte maken, en het kromme tot recht: dese dingen sal ick haer doen, ende ick en salse niet verlaten.’ Maar de herstelling des veldheers vordert langen tijd en het ongeduld der schare, bij sommigen de vreeze, dat de zaak der hervorming verloren zou zijn, wanneer ‘de wreker Gods’ niet meer streed aan de spitse des legers, dringt de menigte naar Praag, om met klagten en smeekingen den hoofdman te nopen, dat hij zich toch weêr begeven zou in 't midden zijner getrouwen. Deze gebeurtenis geeft den zanger aanleiding tot een treffend tafereel. Met breede trekken schildert hij ons de eerste weigering van Z̃is̃ka, omdat hij, ‘ein armer, alter Blinde,’ zijn leger niet zou kunnen brengen in den strijd; dan de beden en verzuchtingen des volks, dat zich knielend verdringt om den strijdhengst des helds; daarop de omkeering in 't gemoed des veldheers, die hoog zijn zwaard in de lucht heft en zijne spitsbroeders verheugt met het besluit:

‘Wohlan, so last die Hörner klingen, 
Den Kelch voraus! Wir wollen wieder siegen!’ 


En de veldheer voert zijn leger ten kamp; op den wagen naast hem staan de grijze aanvoerders Prokopius en Bydinka en verkondigen den blinden den stand der troepen in den strijd;

{==397==} {>>pagina-aanduiding<<}
en hij, die Bohemen kent in al zijne bijzonderheden - valleijen, wouden, stroomen, bergpassen; die de strijdenden onderscheidt aan hun krijgsgeschreeuw, aan 't geklank hunner schilden, aan 't gekletter hunner zwaarden, behoeft de gave des gezigts geenszins, om zijn leger te voeren tot de overwinning. Maar 't is of de wilde krijgsman, sedert zijne blindheid, nog wilder geworden is; zijne besluiten zijn onverzettelijker; zijn gemoed is bitterder; zijn toorn schriklijker. Is 't omdat de schoone Natuur op hem haren verzachtenden invloed niet meer kan uitoefenen; is 't omdat hij niet ziet hoeveel bloed en lijken hij opoffert; hoeveel hutten in vlammen opgaan; hoe 't volk de handen smeekend tot hem opheft; is hij daarom blind:

‘Dass ihn des Vaterlandes schmerzentstelltes, 
Blutloses Antlitz nicht zurückehalte 
Vom letzten Ringen um die Freiheit?’..... 


Op deze verdienstelijke verzen volgt eene soort van ballade, ‘die Böhmische Mutter’ getiteld, welke van veel minder gehalte is, en tot het geheel in geene andere betrekking staat, dan dat ze een bloedig tafereel levert van den uitslag der woedende gevechten, die de Moldau bevrachtten met lijken, onder welke eene moeder haar eenig overgebleven' zoon herkent. Daarop beschrijft de dichter de buitensporigheden der dweepzieke Adamiten en de strafoefening, die Z̃is̃ka over deze wilde horde hield; maar alsof de zanger inzag, dat het weder tijd werd de aanéenschakeling der moordtooneelen af te breken door eenig tafereel van rust en vrede, wijdt hij den volgenden zang aan den eenigen togt, dien 't leger der Hussiten op 's vijands grondgebied ondernam, waarvan 't weêrkeerde zonder bloedvergieten. - De brand des oorlogs heeft door 't geheele land zoo vreesselijk gewoed, dat de platgetreden en verschroeide wijnbergen geen wijn genoeg meer opleveren, om den heiligen Kelk der Taboriten te vullen, terwijl de kloosterkelders reeds voorlang hun' laatsten druppel hebben afgestaan. Daar besluiten de veldoversten om het leger te voeren naar het dal van den Donau, waar de sap-
{==398==} {>>pagina-aanduiding<<}
pige druif in overvloed voorhanden is. Het heir trekt er heên en viert het feest van den wijnoogst, die vrolijk en levendig is als altoos, al dwalen in stede van bontgekleede pluksters, thans ruiggebaarde Hussiten in het loof van den wijngaard; al vallen de volle trossen in plaats van onder het mes, onder de snede van 't blinkende zwaard. De Hussiten trekken zingend en juichend weêr terug naar den huislijken haard, met wingerdloof om de helmen, en ieder degen, die zoo veel schrik en dood heeft uitgezonden, glimlacht als een Thyrsusstaf in de hand van den krijgsman.
De bladzijden die nu volgen brengen ons geheel andere toestanden voor den geest. In de veldheerstent zit de blinde Z̃is̃ka op zijn' troon, somber en zwijgend, vol ingehouden toorn. Daar treden twaalf gezanten in, grijs van baard en lokken. Een grijpt de pergamenten rol en leest met onvaste stem - omdat hij weet hoe gewaagd het is den leeuw te tergen in zijn leger! - de bekendmaking der Stenden van Praag, dat ze ter bescherming van 't ongelukkige land, dat vijf jaren lang aan ongeluk en oorlog ter prooi was geweest, Sigmund Koribut, den vorst van Litthauen, geroepen hebben tot den Boheemschen troon; tevens dat ze Jan Z̃is̃ka bevelen het leger, dat hem volgt, te ontslaan van den eed, aan hem gedaan en zich zelven onverzeld naar Praag te begeven - indien hij en degenen, die hem blijven volgen, niet willen aangemerkt worden als verraders en rebellen. ‘Rebellen,’ dat woord van hoon klonk tergend in de ooren van Z̃is̃ka. Een oogenblik dekt de gloed des toorns zijn magere wangen; op éens grijpt hij het pergament, rijt het aan flarden en duwt de verbleekte afgezanten toe: ‘Neemt die brokken meê naar Praag; zietdaar mijn antwoord!’ Toen laat de menigte hem alléen met zijn somber gepeins. Daar broedt wraak en verdelging in zijn duister gemoed en vreesselijk is de sombere alleenspraak, die eindigt in het besluit: ‘Praag moet vallen!’ Dat woord vliegt met bliksemsnelheid door het leger der Hussiten. De woeste horden, die voor niets terugdeinsden, voelen zich beangst in 't vooruitzigt, dat de hoofdstad van Bohemen, dat de Moederstad een offer zou worden van Z̃is̃ka's persoonlijken wrok. Prokopius brengt hem dit

{==399==} {>>pagina-aanduiding<<}
onder het oog en de ontevredenheid der krijgers begint zich reeds in een dof gemompel lucht te geven, toen de geliefde aanvoerder zich verheft op den wagen en zijn morrend heir toespreekt:

‘Was murrst du gegen mich, mein gutes Heer, 
Und greifst im Zorn gen mich zu Schwert und Speer? 
Führt ich für eigne Sache je die Waffen? 
An keinem Orte hab' ich dich geführt, 
Wo du nicht herrlich Sieg und Raub erkürt, 
Dein Weltruhm, deine Macht ist Z̃is̃ka's Schaffen!’ 
 
‘Ihr Alle seid stark und reich! Ich armer Mann 
Bin blind und alt und elend. Ach ich kann 
Den Weg nur tappen in den finstern Ländern. 
Was hab' vom Krieg ich, als den Namen blos? 
Für euch ist Schlacht und Sieg. Mein dunkles Loos 
Kann nichts auf Erden bessern oder ändern.’ 


‘Tracht ik’ - gaat hij voort - ‘naar eene kroon, naar de goederen der aarde? Maar de blinde ziet wat die huichelaars van u maken willen, die het boek der leere van Husz ontwijden. En Sigismund, de keizer, staat gereed zich op ons te werpen. Neen, de steden die heulen met den nieuwen vorst moeten gesloopt worden, verwoest als Gomorrha!’ - Zoo gaat de blinde voort, wiens woeste welsprekendheid eerst den storm, die opkwam in de gemoederen, bezweert en later de weêrbarstigen brengt tot de overtuiging: Praag moet vallen! Het heir breekt op, brandende dorpen zijn de reuzenfakkels op zijn pad, en het leger volgt blindelings den blinden veldheer, die optoog naar de stad zijner vaderen als eens Coriolanus naar 't eeuwige Rome.
‘Z̃is̃ka vor Prag’ heet de volgende zang. Er is in het metrum van de verzen die volgen, iets gejaagds, iets onzekers, iets ‘schauerigs’ - dat juist berekend is, om den indruk te weeg te brengen, dien de zanger zich ten doel stelde. Z̃is̃ka sluimert in zijne tent voor de poorten van

{==400==} {>>pagina-aanduiding<<}
Praag, maar rusteloos wentelt hij zich om op zijn leger, want duizend stemmen schijnen hem toe te fluisteren: Z̃is̃ka, gij wilt Praag verwoesten? gij wilt in de hitte uwer gramschap den ‘Friedhof böhmischer Vorzeit’ omgraven, tot er van eeuwen des roems en van glans niets terugblijve dan holklinkende fabels?

‘Halte die feurigen 
Rosse deiner Leidenschaft, 
Dass sie nicht dein Heldenbild 
Grässlich zerschmettern 
An den Trümmern, 
Die selber du schufst!’ 


En het geklank dier stemmen vloeit zamen in de bede:

‘Schone Prag! schone Prag!’ 


Maar de veldheer is niet te vermurwen, en terwijl de strijd in zijn binnenste hem nog onbuigzamer en onhandelbaarder maakt dan gewoonlijk, komt het besluit bij hem tot rijpheid:

‘Doch musst du fallen, 
Babylon, Babylon!’ 


Ziet, 't is of den blinden op éens de schellen van de oogen vallen. Hij ziet met de oogen zijns geestes! Vóór zijne voeten ligt, vól pracht en heerlijkheid, het honderdtorenige Praag, aan den boezem der kronkelende Moldau, en de Wys̃ehrad en 't Hrads̃jin, glimmend in den stralenrijksten morgengloed. Op éens verandert dat liefelijk tooneel en 't is of de krijg, met moord en plundering en brand, over de stad is losgebroken. Het zijn zijne Taboriten, die in de eerwaardige stad verwoesting en doodslag verspreiden, die vrolijkheid en licht in duisternis en rouwe herscheppen. Daar stormt uit de burg Wys̃ehrad een spookachtige stoet op nevelachtige paarden. Libus̃a, de tooveres, met den gouden wrong der Hertogin om de vliegende lokken; naast haar Pr̃emysl, haar echtgenoot; Otakar, de koning van Bo-
{==401==} {>>pagina-aanduiding<<}
hemen; Wenzl, de Heilige, en een sleep van vorsten en ridders, de roem der verloopen eeuwen, die hem toegalmen:

‘Wehe dir, wehe dir 
Zerstörer Prags!’ 


De blinde, wien 't angstzweet uitbreekt, ontwaakt uit den bangen droom en hoort naauwelijks de stem van Prokopius, die hem meldt, dat een nieuw gezantschap uit Praag buiten wacht. Op 't vrije veld spreekt de jonge Rokyzana tot den grijzen Z̃is̃ka: ‘Veldheer, wij komen niet uit naam van den schaduwkoning Koribut; van de trotsche Stenden en edelen, maar uit naam van het volk. Laat uw wraak aan den schuldigen, niet ten verderve strekken voor zoo veel schuldeloozen; straf ze die tweedragt zaaijen in verbroederde harten, maar steek de fakkel van den burgerkrijg niet op te midden van een volk, dat ge ten zege voeren moet tegen onzen gemeenschappelijken vijand Sigismund.’ - De onverzettelijke aanvoerder gaf toe en Praag was gered.
Ik heb mij menigmalen geweld moeten aandoen, om spaarzaam te zijn met mijne aanhalingen, maar nergens meer dan hier. Ik hoop maar, dat het armelijk proza, waarin dit verslag vervat is, 't geen u, uit den aard der zaak, duizend schoonheden missen doet, u toch duidelijk genoeg zal doen inzien, dat ge u eene ruime mate van dichterlijk genot bezorgen kunt, indien ge 't geprezen lied van Meiszner ter hand neemt. We komen langzaam tot het einde. In den zang, ‘ein Pfaffe’ getiteld, worden we weder gevoerd in de legerplaats der Hussiten. Het is nacht en in het kamp heerscht eene stilte, welke slechts wordt afgebroken door 't geroep der schildwachten of 't getrappel der ronde. Maar Z̃is̃ka waakt: duizenderlei gedachten doorvliegen zijn brein, terwijl hij zijn' rusteloozen levensloop bepeinst en de oplossing zoekt van de raadselen in zijn aanwezen. En 't wordt hem duister en duisterder:

‘O heiliger Kelch, du blutig Symbol 
Von Volksbefreiung und Völkerwohl, 

{==402==} {>>pagina-aanduiding<<}

Für das ich gekämpft, für das ich gerungen, 
In dreizehn Schlachten die Keule geschwungen, 
So wärst du selbst nur ein feuriges Zeichen, 
Gekommen zu flammen und zu entweichen?’ 
 
‘Mein Böhmen wollt' ich durch dich befreien, 
Da wardst du ein Zeichen den Partheien; 
Gespalten hast du das Volksherz mitten 
In Kalixtiner und Taboriten. 
 
Nun bin ich zu müd', auf Frieden zu warten, 
Mein Hirn ist toll von Mord und Grauen, 
Mein alter Leib ist ein Schwert voll Scharten, 
Im heissen Gemetzel des Kriegs zerhauen. 
 
Wie der Todtengräber auf seinem Spaten 
Die Arme kreuzt bei des Tages Ende, 
So kreuz' ich auf meiner Keule die Hände - 
Man wird so müde im Blute zu waten. 
 
Und vor mir liegt Böhmen - ein dunkles Grab, 
Aus dem sich gespenstige Arme ringen, 
Ach, Völker um Völker schlang es hinab, 
Zuletzt wird das Grab sich selbst verschlingen! 
 
Ich aber, der kam die Opfer zu werben 
Dir, klaffendes Grab, durch Gottesgebot; 
Ich möcht' nun selber gerne sterben 
Und kann nicht. Vielleicht bin ich selbst der Tod!’ 


Eindelijk luikt eene onrustige sluimering zijne oogleden en 't afgetobde lijf zinkt op de harde peluw neder. Wie ligtte daar het voorhangsel der tente? wat sluipt daar zoo voorzigtig en loerend nader? Een monnik, die met een' helschen glimlach op 't gelaat, zich naar het veldbed des blinden krijgsmans wendt, en hem, dien geen staal kon deren, het gif der pest op de slapen druppelt. Eer Z̃is̃ka het gloeijen voelt van 't vlugtig venijn en, met een luiden gil, zich opheft van zijn leger, is de moordenaar verdwe-
{==403==} {>>pagina-aanduiding<<}
nen in het duister van den nacht. Maar de zoon der kerke had zijn middel juist gekozen - 't venijn heeft uitmuntend gewerkt! Z̃ĩska ligt te zieltogen, te midden van 't gejammer zijner wapenbroeders en 't wanhopige geween van vrouwen en kinderen. En de veldheer spreekt voor 't laatst zijne geliefde volgelingen aan. Hij beveelt hun, dat ze, na zijnen dood, zijne huid over een trommel zullen spannen 1, dien Prokopius altijd dragen zal aan de spitse des heirs; wiens roffel het hart der vijanden met siddering zal slaan, maar moed en bezieling storten in den boezem der Taboriten!
Daar verheft zich Z̃is̃ka steunend op zijn reuzenkling, en de legerhoofden beuren hem op een schild, dat het geheele heir den stervenden Heros aanschouwen kan - en 't gloeijend avondrood slaat hem een' mantel van levend purper om de leden, - en de ondergaande zon giet voor het laatst een lichtkrans om de graauwe lokken des krijgers, die nog éenmaal, met krachtige stem, de leuze uitroept: ‘de Kelk zal zegepralen!’ - en sterft.
De vesting Pr̃ebislaw had lang 't geweld der aanvallers getrotseerd; de Taboriten schenen krachteloos tegenover haar ijzervaste muren, doch de mare van Z̃is̃ka's verscheiden windt den moed der belegeraars op tot razernij; de burg is voor hun laatsten, wanhopigen aanval te zwak, de wallen storten in en weinige uren later wordt de brandende stad voor Z̃is̃ka ten lijktoorts, wier flikkerende vlam aan den wijden hemel eene bloedroode tint geeft.

‘Das Lied ist aus! die Harf' entsinkt der Hand.... 
Mein Lied ist aus!..........’ 


zingt de dichter in den Slotzang. Hij gevoelt het, dat zijn

{==404==} {>>pagina-aanduiding<<}
Lied, als een toomeloos ros, hem voortgesleept heeft in de herinneringen van een uitgebloeid voorleden en 't harte breekt hem bij den aanblik van zijn vaderland. Wat overmaat van rouw in zijn innige klagt:

‘Das ist mein armes, stummes Vaterland! 
Das ist mein schönes, heimathliches Böhmen!’ 


Zie, 't is hem of hij zich heênbuigt over de lijkbaar van een groot, een krachtig volk, dat eens, toen de wereld in sluimering lag, gestreden heeft voor waarheid en licht; in welks midden de tabernakel stond van 't gezuiverd geloof en de vlam is opgegaan, waaraan Ulrich von Hütten en Luther hunne fakkels ontstoken hebben; waar het eerst de leuze weêrgalmde, die de dwingelandij verbleeken deed op haar' zetel en 't volk opriep tot den heiligen kamp! Maar het land, dat ter schouwplaats is geweest voor zooveel groots en verhevens...... is stom en dood; de harten - hoe klopten ze voorheên zoo hoog en zoo fier! - zijn toegeschroeid; de blikken - wat straalden ze vroeger van leven en bezieling! - zijn ontluisterd en dof; de jeugd - hoe ze éens gebloeid heeft in de volle ontwikkeling van kracht en van geestdrift! - draagt het merk der grijsheid en strompelt voort op krukken als de wankelende ouderdom; de geest is gevangen in de looden boei en magteloos als de adelaar, die geketend is aan de rots. En erger nog - zooverre zijt ge teruggegaan, o vaderland! dat ge rilt bij de herinnering dier verheven dooden als voor onzalige ketters; dat ge gruwt van den heiligen strijd, dien ze gevoerd hebben tegen vrijheidsen gewetensdwang, als van heiligschennis en misdaad. Ach, zult ge dan nimmer ontwaken uit den ijzeren slaap des doods; en, terwijl de uchtendschemering aanbreekt voor de natiën van het Noorden en Westen, zult gij het kiemend licht niet tegenjuichen, niet mede opstaan met de anderen? Zult ge blijven voortsluimeren tot de klaroen u plotseling wakker schrikt, en u het sein in de ooren dondert, dat de dag is aangebroken van worsteling:

{==405==} {>>pagina-aanduiding<<}


‘Ein Tag des Kampfs, von Schmerzen und von Leiden, 
Wie'n Becher bis zum Rande übervoll, 
Ein Tag, an dem in Kampf sich soll entscheiden, 
Ob Deutsch, ob Böhmisch endlich siegen soll? -’ 


Doch langzaam droogen ook de bloedige tranen, die deze gruwzame dagen aan de oogen des volks ontlokken. De menschheid keert dan terug tot den algemeenen vrede, zoo als de natuur na den storm wederkeert tot kalmte en rust. Daar zal een tijd komen, dat de landman, in de feestelijke stilte van den avond, zich een traan van de kaken wischt, omdat het blinkend kouter, bij 't groeven der vore, een menschelijk gebeente heeft opgeworpen; daar zal een zee van gouden halmen ruischen over 't veld, dat eertijds ten kampplaats heeft gestrekt, en, in stede van bloeddorstig strijdgejuil, zal de stijgende leeuwrik in schetterende toonen het lied des Vredes aanheffen:

‘Und endlich kommt er doch im freudgen Lichte, 
Der Tag, da aller Menschheit deutlich wird, 
Die Freiheit sei der Zweck der Weltgeschichte, 
Das Völkenrecht der ew'ge, heil'ge Hirt. 
Dann ist die Flur zum Gottestempel worden, 
Der Heerschaft feste Burgen sind zerstört, 
Kein Wahn, kein starrer Hass mehr, der zum Morden 
Unschuld'ger Brüder rings die Welt empört. 
Dan sitzen Völker, Hand in Hand verschlungen, 
Wie Brüder unterm grossen Himmelssaal, 
Und wieder wird ein Kelch, ein Kelch geschwungen, 
Der Liebeskelch am Völkerliebesmahl.’ 


Kom haastig, kom haastig, gij Geest des Vredes, Geest der Liefde!

{==406==} {>>pagina-aanduiding<<}

Wij bevinden ons aan het einde onzer beschouwing, en hebben u van Meiszner's poëzij het voornaamste medegedeeld. Hebben we tevens door ons verslag - want ik zou aarzelen aan mijn opstel weidscher titel toe te kennen! - bij u, welwillende lezer, het verlangen gewekt, om de kennismaking voort te zetten, totdat ze groeije tot vriendschap?
De Epos, dien wij met u doorbladerden, en die, bij minder feilen, grooter dichterlijke waarde bezit, dan eenige andere schepping van onzen zanger, heeft gewis, ook om de stoffe, uwe sympathie weten op te wekken. Of is het niet een edel en verheven schouwspel, die worsteling eens volks, dat met opoffering van have en bloed, met koele minachting voor ieder stoffelijk belang, den ongelijken strijd aanvaardt tegen de dwingelandij der grooten, den dwang van het geweten en de pogingen der duisternis? Verheven beelden der voortijden - Husz en Jan van Zelau, Z̃is̃ka en Prokopius, die de nawereld aanstaart met bewondering en eerbied - wèl zijt ge waardig, dat de zoon van het Lied uwe reuzenfiguren omlauwert met den eeuwiggroenen krans der Erinnering! 't Is verkwikkend, in onzen tijd van roemeloosheid en ontzenuwing, te zien, hoe ge, op nieuw in het leven geroepen en bezield door den gloed der dichterlijke fantazie, weêr denkend en handelend treedt op het tooneel der wereld! 't Is sterkend zich te baden in de kracht, die van u uitstroomt en de uitingen te bespieden uwer ijzeren energie, ‘starende op de plekken, die geheiligd zijn door de daad of het lijden des volks!’
Waarom is de kunst van Medea verloren gegaan, die ons misschien zou geleerd hebben, hoe we het levensrijke, onbedorven bloed van de krachtige vertegenwoordigers der voortijden, konden doen overvlieten in de aderen van een afgeleefd en overprikkeld nageslacht!


{==407==} {>>pagina-aanduiding<<}

Naschrift.

Toen ik het bovenstaande opstel, dat ik, in de Lente van 't jaar 1848, grootendeels als reisherinnering nederschreef, nog eens overzag, om het voor de pers gereed te maken, was ik het een' oogenblik met mijzelven onéens, of ik mijne beoordeelende beschrijving van Meiszner's staatkundige rigting zou laten, zoo als ik die oorspronkelijk had gesteld, dan of ik die wijzigen zou naar ondervinding van jonger dagteekening. Ik besloot tot het eerste, en koos mij de spreuk ten schild: qu'il faut juger les écrits selon leurs ‘dates.’ Toch moet ik mijnen lezers (om de aanmerking vóor te komen, die zij mij misschien, en op goeden grond! zouden maken: dat ik Alfred Meiszner's politieke belijdenis, als te lijdend en te rationeel had geschetst) mededeelen, dat ik nooit gedacht had den dichter van Z̃is̃ka weêr te ontmoeten, zoo als ik hem terugvond in zijne ‘Revolutionäre Studien aus Paris,’ 1 - den bezadigden, eerlijken, dichterlijken dweeper, herschapen in een' woedenden, éenzijdigen, prozaïschen Ultra, een' ‘eingefleischter Proudhonnist.’ Ik zou het werk dat vóor mij ligt, niet gaarne met u doorbladeren, omdat ik daardoor gewis een goed deel rooven zou van de sympathie, die misschien bij u wakker werd voor den Boheemschen Zanger, welken ik in uwen kring wenschte binnen te leiden. Gij zult het mij ook niet vergen, dat ik van Meiszner's ‘Studiën,’ een overzigt of beoordeelend verslag levere; maar, terwijl gij u met ons

{==408==} {>>pagina-aanduiding<<}
verheugt in het goede en schoone, dat wij aan den dichter danken, het tevens betreuren, dat hij zich een plaats gekozen heeft onder die vertegenwoordigers der ‘uiterste linkerzijde,’ welke we in Kuranda's ‘Grenzboten,’ niet zelden met den geessel der satyre en der verontwaardiging, tot bloedens toe, zagen kastijden. Onder de namen dier dolzinnige demokraten vonden we met leedwezen dien van Meiszner soms ook, omdat hij - ofschoon zelf niet verkozen - zijn' vriend, Moritz Hartmann, die in een der Duitsch-Boheemsche distrikten benoemd was tot afgevaardigde voor het Frankforter Parlement, naar de Vrije Stad gevolgd was, en zoo al niet in de raadzaal, dan toch in de ‘Kneipe’, waar de kern der ‘rooden’ bijéenkwam, om, bij den bierof den wijnkroes, tot laat in den nacht, te beraden omtrent de houding, die men den volgenden dag zou aannemen in de Pauls-kerk, menige proeve gegeven heeft van die wilde, hartstogtelijke, krankzinnige welsprekendheid, waarvan we in zijne ‘Studiën’ de echo's vernamen.

henry riehm.









{==409==} {>>pagina-aanduiding<<}

Middennederlandsche Prosodie.

W.J.A. Jonchbloet, Over Middennederlandschen epischen versbouw. Amsterdam, P.N. van Kampen, 1849.


(Vervolg en Slot van blz. 300.)


Het hoofdstuk over aansluiting bevat menige belangrijke opmerking. Nog veel belangrijker zou het geweest zijn, indien daarin eene volledige lijst gegeven was geworden van de aansluitingen, die men bij onze Mnl. dichters vindt. De schrijver ontslaat zich van die moeite, verwijst naar hetgeen Hoffmann, Visscher en Lulofs geleverd hebben en vergenoegt zich, met eenige zeldzame, ten deele nog niet opgemerkte, aansluitingen mede te deelen. Wij zijn hem dankbaar voor hetgeen wij van hem ontvangen, maar hadden hier gaarne meer volledigheid gezien. Het boek zou er zoo veel dikker niet door geworden zijn, ware het den schrijver helder geweest wat hier al, wat niet, onder deze rubriek gebragt moest worden. Noemt men alles aansluiting, wat Hoffmann enz., daaronder begrijpen, ja, dan is het eene mer à boire; maar zift men er uit wat enkel synaloepha, aphaeresis, syncope of apocope is, dan blijft er zoo heel veel niet over. Dit is hier niet in het oog gehouden. Aan die figuren (de aphaeresis uitgezonderd) zijn afzonderlijke hoofdstukken gewijd; maar het een en ander, wat men daar zou zoeken, wordt onder de aansluitingen gevonden. B.v. wies = wie es is synaloepha, zoowel als hijs = hi es, drane = daer ane is syncope, daermup = daermen up apocope, als'c = als ic aphaeresis.

{==410==} {>>pagina-aanduiding<<}

Over deze laatste figuur wordt in dit werk niet opzettelijk gehandeld. De afwerping echter der eerste letter in het pers. voornaamwoord ic wordt onder de aansluiting vermeld. Dat waarschijnlijk ook het art. indefin. zijnen vocaal afwerpt, hebben wij boven aangemerkt. Daer ondergaat aphaeresis, wanneer een klinker of tweeklank voorafgaat, b.v. Maerl. I. 20.

Dat si die lovie 'r bi ontgingen. 


Later, in het hoofdstuk over de zamentrekking, wordt nog een voorbeeld opgenoemd. Er wordt namelijk aangewezen, dat de voorvoegsels be, ge en ver in het vers dikwijls niet voor eene syllabe medetellen, en dat wij in zulke gevallen soms aan samentrekking, soms aan aphaeresis moeten denken. Dit is zeer waar en de schrijver brengt er bewijzen genoeg voor bij. Bij die drie voorvoegsels had nog een vierde moeten gevoegd worden, namelijk te. Om een paar voorbeelden te geven (er zijn er meer te vlnden):
Franc. 1944.	Wárt t'baertéert ál te hánt.
Stoke III. 1145.	Náect end t'bárentéert sére.

Jonckbloet vermoedt, dat een ander voorvoegsel, namelijk her, en wel bepaaldelijk in de woorden herberg en herbergen tot dezen regel moet worden gebragt. Hij kwam tot dit vermoeden door eene plaats uit den Esopet (12. 2):

Ene portmuus ghinc omme merghen 
Met ere veltmuus herberghen. 


Deze wil hij, met wegwerping van her, aldus met drie toonslagen lezen:

Ene pórtmuus ghínc om mérghen 
Met ére véltmuus bérghen. 


Want ‘de eerste in herberghen,’ zegt hij, ‘is gewoonlijk onbetoond.’ [Volgen eenige voorbeelden.] Dit voert noodzakelijk tot het denkbeeld, dat herberg niet is ‘eene plaats waar zich een heer voor het weder bergen kan,’ (Terwen) omdat de klemtoon dan noodzakelijk immer op de eerste lettergreep zou moeten vallen. Zoo kan ook de afleiding van Ten Kate van heir niet in aanmerking komen, ondanks het oudhd. heri-perga. Er blijft dan niets over, dan herbergen zamen te stellen uit bergen en de partikel her (er, ir), die van ouds reeds onbetoond was. En als men denkt aan de gewone

{==411==} {>>pagina-aanduiding<<}
verwisseling van, hercomen = vercomen (becomen), herdraghen = verdraghen (dragen), enz., dan zal het niet te stout zijn daarbij te voegen: herberghen = verberghen (bergen). Er wordt bijgevoegd, dat berghen voor verberghen gevonden wordt, en men dan ook in den Esopet t.a.p. berghen voor herberghen mag lezen, gelijk dit werkelijk eenmaal in den Lancelot voorkomt.
Deze meening is nieuw; dat zij waar is, geloof ik niet. Er is geene reden om haar aan te nemen. De verwisseling van her en ver in vele werkwoorden is buiten twijfel. Maar dat die in herbergen plaats heeft, wordt door geen enkel voorbeeld bewezen en heeft geenen anderen grond, dan het gevoelen, dat het woord uit het voorvoegsel her en berghen is zamengesteld. - Het berghen in den Lancelot is niet vreemd; het staat eenvoudig voor zich bergen, en dat dit laatste de beteekenis kan aannemen van binnenshuis gaan, ergens zijnen intrek nemen, is gemakkelijk te begrijpen. Men behoeft hier dus niet aan een werkw. herbergen, dat zijne eerste syllabe afgeworpen heeft, te denken. Het vers uit den Esopet heeft geene zwarigheid. Men kan het met vier toonslagen lezen:

Met éne véltmuus hérbérghen, 


en dit klinkt zeer goed. Ook de andere aangehaalde verzen laten zich zoo lezen:
Maerl.	I. 73.	Dát hi mét hem hérbergen cómt.
Reinaert	1831.	Díen ic hérbergde énde ontfínc.
Wal.	777.	Dáer in hérberghen óf hi móchte.
Wal.	10384.	Hérberchde ghíster návont spáde.
Wal.	10391.	In sine hérbérghe in síjn porpríjs.
Wal.	10249.	Wáleweine t'síere hérberghe bínnen.
Wal.	10186.	T'síere scóenre hérberghewáert.
Ferg.	714.	Hi wilde hérberghen váren ín die stát.
Lanc.	3,12741.	Met mi hérbérghen traméer nú 1.
Part.	122.	Ter hérbergen kéerdi wéder dóe.

Er is evenwel tegen des schrijvers meening omtrent her-
{==412==} {>>pagina-aanduiding<<}
bergen, nog meer te zeggen. 1o. De overige plaatsen, waar ik herberghe en herberghen gevonden heb, eischen, evenmin als de zoo even vermelde, den hoofdtoon op de tweede:
Maerl.	IV.	232.	Díese te hérbérghene ontfínghe.
Wal.		2531.	Te súlker hérberghe áls hier és.
Wal.		2725.	Alsúlke hérberghe áls hier és.
Wal.		4354.	Nu wáert wel hérbérghens tíjt.
Wal.		4371.	Daér wi hérbérghen móghen.
Wal.		9573.	Váren wi hérberghen int castéel.
Stoke		6,441.	Ende ghínc ter hérberge mét sinen geséllen.
Rein.		1192.	Te míere hérbérgen met éren.
Rein.		1309.	Alléne ter hérbérge wáert.
Renout		308.	Híer ter hérbérghen míjn.
Hildeg.		f. 91. v.b.	Die hérberghen éntie gásten méde.
Francisc.		2766.	Ten érbérgen met góeder máte.
Francisc.		2777.	Léeddene ter hérbérgen ínne.
Lanc.	2.	2426.	Het es hérbergens tíjt távont mére,
			Énde gi súlt in dhérberge míjn.
Lanc.	2.	2980.	Coemt hérbérgen távont mére.
Lanc.	2.	2982.	Dat hí voer hérbérgen met háre.
Lanc.	2.	9201.	Si vóeren om hérbérgen dáer.
Lanc.	2.	9207.	Gaherét bát om hérberge désen.
Lanc.	2.	9238.	Dune hérberges némbermée, no désen.
Lanc.	2.	9322.	Maer hérberget mét mi távont mére.
Lanc.	2.	14128.	Van so goéder hérbérgen faelgíeren.
Lanc.	2.	21752.	Gérne souden hérbérgen met ú.
Lanc.	2.	21772.	Dat hí woude hérbérgen doe.
Lanc.	2.	21781.	Ómbe uwe hérberge távont mére.
Lanc.	2.	25579.	Ocht gí moghet hérbergen távont mére.
Lanc.	2.	25586.	Die hérberge hébben hier bínnen 1.
Lanc.	2.	25588.	Want gi móet der hérbérghen ontbéren.
Lanc.	2.	25594.	Dat gí mi hérberget távont mére.
Lanc.	2.	29727.	Dat ghí mi hérbérget hier ínne.
Lanc.	2.	29731.	Dat síne gérne hérbergen sóude.
Lanc.	2.	29737.	Onderwínden te hérbérghene ú.


{==413==} {>>pagina-aanduiding<<}

Lanc.	2	29743.	Met cráchte hérbérgen met mí.
Lanc.	2	29777.	Als díene wíst waer hérbergen dóe.
Lanc.	2	29779.	Soe móetti dhérberge rúmen te hánt.
Lanc.	2	38743.	Maér comt hérbérghen met mí.
Lanc.	2	44191.	Hérbérge óp dien nácht.
Lanc.	2	45211.	Hérbérge voerdí van híer.
Limb.		2,736.	In dsóeenste hérberghe vánder stéde,
			Dádensi den rídder hérberghen doé.
Limb.		10,67.	Dat íc tamméer hérberghe verreíke.
Flor.		2082.	Dats'u hérbérghe end wél onthále.
Flor.		1988.	Dat ghi mí moocht hérberghen mét minen gheséllen.

Wal. 1033, 4354, 4361, 4364, 10175, 10400; Lancel. 2. 29783, 29815, 29853, 29857, 29861, 29862, 38167, 38484, 38591, 39527, 44200, 44215, 44239; Reinaert 1084, 1111; Floris 1990, 1991, 2017, 2026, 2073. 2158; Doctr. 1. 665; Limb. 4. 563; Beatr. 564; Huon. 288,6; Renout 293; Kar. d. Gr. 2, 1896.

Slechts één vers heb ik aangetroffen, waar het metrum eischt, dat men uitspreke herbérgen. Het is Floris 2167,

An dherberghe mescomt mi ghene sake. 


Met die woorden antwoordt Floris op de vraag, hem vs. 2163 gedaan:

Mescomt u van derre herberghen eneghe dinc? 


Dit laatste vers is onmogelijk te lezen. Wij hebben hier een der menigvuldige geïnterpoleerde regels voor ons, die in de Floris te vinden zijn. Ik geloof, de dichter heeft geschreven:

Mescomt u enich dinc? 


De afschrijver, wien dit niet duidelijk genoeg voorkwam, zette er van derre herberghen tusschen. Bijgevolg moest ook vs. 2157 dezelfde operatie ondergaan en luiden:

An dherberge mescomt mi ghene sake, 


schoon er oorspronkelijk zal gestaan hebben:

Mi en mescomt ghene sake. 


2o. De tegenwoordige uitspraak hérbergen bewijst wel niet zeer veel, maar toch te veel, om bij het behandelen dezer quaestie onopgemerkt te blijven.
3o. Het oudhoogduitsch heeft het subst. heriberga en het

{==414==} {>>pagina-aanduiding<<}
werkwoord heribergôn 1. Zamengesteld zijnde met het subst. heri, beteekent heriberga het tijdelijk verblijf des soldaats, en vandaar, door eene uitbreiding van beteekenis, welke vele woorden ondergaan hebben, elke plaats waar iemand voor korten tijd zijnen intrek neemt. Het woord ging uit het Duitsch over in het Latijn 2; de Franschen hadden er reeds in de tijden der kruistogten hun werkwoord herberger van 3, hetwelk later heberger werd (nog bij Cl. Marot) en het tegenwoordige Fransch bewaart het in zijn auberge en auberger, even als het Italiaansch in albergo en albergare. Zou het nu niet vreemder dan vreemd mogen heeten, dat het mnl. een woord bezat, in vorm zoowel als in beteekenis geheel met het heriberga van het verwante oudh. overeenkomende, en hetwelk nogtans van anderen oorsprong was?
4o. Het voorvoegsel ge wordt in het mnl. nooit gevonden vóór verba, reeds met her of dergelijke partikels zamengesteld. Gheherbergen komt evenwel voor, Maerl. III. bl. 290.

daer de maget Marie 
Ende Joseph ende hare paertije 
Wilen gheherbergen ne conden. 


Hier moet men noodzakelijk den hoofdtoon op de syllabe her laten vallen, of eenen klemtoon leggen op ghe, wat hier nog daarenboven door eene lettergreep, die met h aanvangt, gevolgd wordt.
5o. Een stellig bewijs tegen de zamenstelling met de partikel her levert de conjugatie. Vooreerst, bergen is een sterk of ongelijkvloeijend werkwoord 4. Men vindt wel bergde en gebergd, doch alleen bij latere schrijvers 5; de voorbeelden door Huydecoper uit oudere geschriften aangehaald 6, zijn uitzonderingen op den regel. Zij bewijzen alleen, dat men nu en dan het ongelijkvl. bergen gelijkvloeijend gebruikte.

{==415==} {>>pagina-aanduiding<<}
Dit zelfde en ook het omgekeerde had met meer werkwoorden plaats 1. Bergen maakt barg of borg, geborgen. Indien dus herbergen is zamengesteld uit dit werkwoord en het voorvoegsel her, is het praeteritum herbarg. Intusschen dit wordt nooit, herberchde daarentegen meermalen gevonden. Maar ten tweede, het verl. deelw. van werkwoorden, zamengesteld met onscheidbare voorvoegsels, waartoe ook her behoort, neemt het
voorvoegsel ge niet aan. Van hersetten komt herset, van herhalen, herhaelt enz.; maar van herbergen, geherbercht, Flor. 2089, Lancel. 2. 5353, 9229, 9329, 29733, 38506, 38531. Even als dus het oudhd. zwakke heribergôn geene zamenstelling kan zijn van een voorvoegsel heri (dat niet bestaat) en het sterke bergan, maar een woord is, afgeleid van het subst. heriberga, zoo is ook het zwakke mnl. herbergen niet uit her en het sterke bergen zamengesteld, maar van herberg afgeleid. En zoolang er geene plaatsen zijn, die het tegendeel bewijzen (en behalve het hoogstwaarschijnlijk

{==416==} {>>pagina-aanduiding<<}
corrupte vers in den Floris heb ik er geene gevonden) kunnen wij herberg niet aannemen als eene uitzondering op den regel, die voor het vroegere zoowel als voor het tegenwoordige Nederlandsch geldt, ‘in eigenlijk zamengestelde woorden ligt de klemtoon op de stamsyllabe van het bepalende, d.i. het eerste woord 1.’
Eer ik overga tot de behandeling van hetgeen er meer in het hoofdstuk over de zamentrekking voorkomt, wil ik spreken over het daarop volgende, over de syncope. Syncope wordt hier genoemd ‘de uitwerping der toonlooze e tusschen twee konnonanten in den uitgang van een woord.’ Wat er door anderen gewoonlijk nog toe gerekend wordt, komt hier als zamentrekking voor. Zij heeft plaats, wordt hier gezegd, in vijf gevallen, ‘1o. bij de genitivi der mannelijke en onzijdige declinabilia der eerste declinatie, als scattes, scats; woordes, woorts enz.; 2o. bij de 2de en 3de pers. sing. en 2de plur. der werkwoorden, als du gheves, du geefs enz.; 3o. bij de sterke part. praet. gheweset, gheweest; 4o. bij den onbetoonden uitgang el en er, wanneer die wordt voorafgegaan van eene konzonant, als edl, andr = edel, ander. Ook bij buiging, inclinatie en zamenstelling, als riddrs, ginckr, suvrheit = ridders, gincker, suverheit.’ Dit wordt door een groot aantal bijgevoegde voorbeelden bewezen. ‘5o. In den uitgang lec (lijc) wanneer er geene toonlooze e voorafgaat, als lelc, lelke = lelic, lelike.’
Omtrent de drie eerste gevallen hebben wij niets bij te voegen. Na het vierde te hebben opgegeven, zegt de schrijver in eene aanteekening, dat men dit misschien wel iets verder mag uitbreiden, geeft een drietal verzen op, waarin de laatste e uit heden en waren moet weggeworpen worden, en wijst op voren: toirn en dergelijke rijmen in der Minnen Loep. Ik geloof, de regel mag nog veel verder worden uitgebreid. Vooreerst moeten wij er bijvoegen de woorden, die op el of er en nog eenen medeklinker uitgaan, zonder daarom verbogen naamvallen van woorden op el of er te zijn, bij voorbeeld:

{==417==} {>>pagina-aanduiding<<}

Wal.		2262.	Met víjf hond'rt rúdders uútvercóren.
Wal.		2435.	Ende víjfhond'rt rúdd'rs die mét hem wáren 1.
Maerl.	1,	45.	Ácht hond'rt víjf end zéventich mílen.
Maerl.	1,	118.	Blévere twée hond'rt dúsent mán.
Maerl.	1,	119.	Ácht hond'rt jáer, in wáerre dínc.
Maerl.	1,	80.	Alse hi hádde hond'rt véertich jáer end áchte.

Tot deze klasse van woorden behoort ook werlt voor werelt, door J. ten onregte als zamentrekking opgegeven.
Vervolgens de woorden op en:
Maerl.	1,	62.	Alse Ábrahám was zév'n jaer óut.
Maerl.	1,	121.	Was cóninc nég'n end dértich jáer.
Maerl.	1,	146.	In Méden zév'n end dértich jáer.
Wap.	Mart.	1,1.	Wap'n Martíjn! hóe zalt gáen.

Insgelijks die op em:
Walew.		1018.	Hen mochte blex'm no donreslach.
Limb.	3,	437.	Seide her Will'm, nu comt met mi.
Hildeg.	b.f.	73.	v.b. Ende Will'em van Hildegaersberch mede.
Hildeg.		111.	v.a. Will'm een harde bitter wee.

Ook het achteraangevoegde em of en (= hem):
Beatr.		430.	Si en sach'n met oghen nye zeder.
Esop.	52,	33.	Doe ded'n tscimminkel daer verbiten.
Franc.		2377.	Datt'n doncuusche stele te waren.

Woorden met den uitgang end of ent:
Franc.		981.	Bat hi zucht'nde in groter pine.
Doctr.	1,	238.	End dat sev'nde is al te quaet.
Maerl.	1,	49.	So eist drie dus'nt stadien, sonder ghile.
Maerl.	1,	397.	Vier end veertich dus'nt Romeine.

Doch uit dusent schijnt in de uitspraak ook de n weggevallen te zijn: althans men vindt duust in HS.C. van de Doctrinale, B. 1, vs. 796, en in latere geschriften meermalen.
Men vindt voorbeelden, die bewijzen, dat de toonlooze e in de slotsyllabe niet alleen vóór de liquidae l, r, m en n, maar ook voor andere medeklinkers wegvalt, als:
Doct.	2,	2465.	Ende Jóse'ph van Áramáthiá.
Limb.	4,	623.	Echít's nam órlof áne die smále.
Limb.	4,	992.	Dan Echít's was énd noch ál soe goet.


{==418==} {>>pagina-aanduiding<<}

Men zou dus als regel kunnen stellen, dat de toonlooze e in de laatste syllabe, wanneer zij door eene of twee consonanten, welke ook, gevolgd wordt, kan wegvallen. Dat men dezen regel zelfs uitstrekte tot de e, waar die niet stellig toonloos is, maar toch soms weinig anders dan eene toonlooze uitgesproken werd, leeren de woorden Echites Joseph en, waar wij vroeger reeds over gehandeld hebben, iemen.
Nog is de regel van toepassing op woorden, die in de laatste syllabe, vóór eene of meer consonanten, eene i of o hebben, welke geheel of bijna als de toonlooze e werd uitgesproken, zoo b.v. het woord avond,
Rein.	1111.	Gi moet hérbérgen táv'nt met mí.

Woorden op is:
Maerl.	3, 315.	Sodát Anthon's ondéde die dúre.

op ing of inc:
Hildegaersb.	f. 64. r.a.	Die penn'nc ist waert voer elken heer.
Doct.	1, 112.	Ler'ng doet scep opt water gaen.

Hiertoe behoort ook coninc.
Voorts niet alleen de woorden, die den uitgang lec, lic hebben; maar ook andere die op ic uitgaan,
Brandaen,	926.	Daer hi den monc draghen moeste.

op ick,
Barl.	3, 61.	Loghenacht'ch keytijf out.
Limb.	3, 244.	Ende men'ch oec met hem op die vaert.
Limb.	4, 514.	Deus! hoe men'ch pongijs rike.
Rein.	1702.	Menege hinne, men'ch cappoen.
Walew.	2850.	Men'ch foreest end menich wout.
Franc.	1242.	Vrom'ch in arebede mede.
Walew.	3470.	Vierwarf twint'ch man, sonder waen.
Maerl.	1, 82.	Hondert jaer, veert'ch end viere.
Maerl.	1, 101.	Zeven hond'rt end dert'ch oec meer.

Wanneer door verbuiging, zamenstelling of afleiding zulk eene vocaal in eene vroegere lettergreep komt te staan blijft de regel er op toepasselijk. Uit de voorlaatste lettergreep, b.v. van zeventich, heilichdom, moniken kan de toonlooze vocaal even goed weggeworpen worden, als uit de laatste van zeven, heilich, monick. Ten bewijze de volgende voorbeelden:

{==419==} {>>pagina-aanduiding<<}

Maerl.	1,	17.	Die sev'ntich wise seggen nemmee.
Maerl.	1,	18.	Vier end twintich dus'ntech man.
Maerl.	1,	136.	End regneerde sev'ntien jaer.
Maerl.	1,	147.	Regneerde sev'ntien coninge andere.
Kar.Gr.	2,	346.	Met acht end neg'ntich riddren vri.
Brandaen		517.	Ic ben der moncken onderdaen.
Brandaen		434.	Daer woenden moncken inne.
Brandaen		447.	Selker monke hebben wy nicht.
Francisc.		3187.	Thel'chdom vontsi, dat daer bracht.
Francisc.		3192.	Of si thel'chdom adden brocht.

Wat verder de uitwerping van toonlooze vocalen uit het ligchaam des woords betreft, vinden wij in het hoofdstuk over de zamentrekking, waarbij wij nu moeten stilstaan. De genitivi op ses (b.v. onses contr. ons) hebben wij reeds eens ontmoet. Eer wij evenwel tot de tweede soort van woorden, waarin zamentrekking plaats heeft, overgaan, moeten wij nog melding maken van de woorden, in welke eene syllabe, op eenen klinker uitgaande, door eene, die met eenen klinker begint, gevolgd wordt. Zij zijn hier niet vermeld. Meest zijn zij van vreemden oorsprong. Op de zamentrekking der twee laatste syllaben van de woorden Barlaäm en Balaäm hebben wij reeds opmerkzaam gemaakt. Om nog een paar andere voorbeelden te geven:
Limb.	2,	1224.	Die Be
{== afbeelding 
	
==} {>>afbeelding<<}
    
en namen den hertoge rike.
Walew.		1414.	Schoonre cr
{== afbeelding 
	
==} {>>afbeelding<<}
    
ture ne sach nieman ghene.
Limb.	4,	514.	D
{== afbeelding 
	
==} {>>afbeelding<<}
    
s! hoe menich pongijs rike.

Is de eerste van twee zoodanige klinkers eene i, dan wordt deze als j uitgesproken, gelijk wij nog doen in Kastielje, Itaalje voor Kastilie, Italie:
Doctrin.	2,	1535.	Tulli
{== afbeelding 
	
==} {>>afbeelding<<}
    
 doet ons dus bekint.
Doctrin.	2,	2386.	Cas
{== afbeelding 
	
==} {>>afbeelding<<}
    
dorus seit ons daer.
Franc.		2013.	Tonser vrouwen t' Porc
{== afbeelding 
	
==} {>>afbeelding<<}
    
ncula.
Franc.		1380.	Der rechter ewangel
{== afbeelding 
	
==} {>>afbeelding<<}
    
n leven.
Franc.		1788.	Die van devoc
{== afbeelding 
	
==} {>>afbeelding<<}
    
n niet allene.
Maerl.	I,	391.	Deen was Cyp
{== afbeelding 
	
==} {>>afbeelding<<}
    
 Affricaen,
			End dander Cyp
{== afbeelding 
	
==} {>>afbeelding<<}
    
 Nascicaen.
Maerl.	I,	49.	So eist drie dusent stad
{== afbeelding 
	
==} {>>afbeelding<<}
    
n, sonder ghile.


{==420==} {>>pagina-aanduiding<<}

Wal.		3494.	Lel
{== afbeelding 
	
==} {>>afbeelding<<}
    
, rosen ende blomen.
Wal.		3579.	In die le
{== afbeelding 
	
==} {>>afbeelding<<}
    
n ende die rosen.

Ten tweede, zegt J., vindt zamentrekking plaats ‘in zoodanige lettergrepen, welke slechts door eene inorganische daartusschen geschoven konzonant zijn gescheiden, als daar is de w,’ b.v. vr
{== afbeelding 
	
==} {>>afbeelding<<}
    
en, t
{== afbeelding 
	
==} {>>afbeelding<<}
    
wen, swal
{== afbeelding 
	
==} {>>afbeelding<<}
    
en. Men vindt dergelijke zamentrekking soms geschreven, gelijk door voorbeelden aangewezen wordt.
Vervolgens worden wij opmerkzaam gemaakt op de zamentrekking van seghel, leghet, pleghen en dergelijke, in seil, leit, plien enz., en wordt daaruit afgeleid, dat hetzelfde plaats heeft in jeghen. Dat jeghen dikwijls in het vers voor niet meer dan ééne syllabe telt, is buiten twijfel. Of hier evenwel zamentrekking of uitwerping der laatste vocaal plaats heeft, is de vraag. Het is moeijelijk te beslissen. Ik geloof echter, dat het laatste het geval is. Zamentrekking heeft wel plaats in woorden, waarin men die nooit in schrift uitgedrukt vindt; maar het is toch opmerkelijk, dat men alle woorden van deze soort (die eene g in het midden hebben) welke voor zamentrekking vatbaar zijn, ook in zamengetrokken vorm geschreven aantreft, doch jegen niet. Ik zou hier dus liever syncope der laatste e aannemen, even als b.v. in wagen, dat ook nu en dan voor ééne syllabe telt:
Franc.	1686.	Vertoget was inden wagen van viere.

‘In de vierde plaats,’ lezen wij, ‘wordt bij driesylbige woorden de onbetoonde e in de penultima onderdrukt, wanneer zij door een onbetoonden uitgang wordt gevolgd die met eene konzonant sluit. Ontbreekt de uitluidende konzonant, dan wordt de laatste toonlooze e geapocopeerd.’ In hoeverre dit laatste doorgaat, is, daar in de HSS. de woorden meestal voluit geschreven staan, moeijelijk te beslissen. Doch dit is zeker, de regel zelf had verder uitgebreid moeten worden. Ik geloof dat alle woorden, welker voorlaatste lettergreep eene toonlooze e of daarmede gelijkstaande vocaal heeft, door geene consonant gedekt, en welker antepenultima den hoofdtoon draagt, die toonlooze vocaal kunnen uitwerpen. Men zie het b.v. in deze verzen:

{==421==} {>>pagina-aanduiding<<}

Doctrin.	2,	2417.	Aristot'les seit, die here.
Doctrin.	2,	2394.	Sen'ca doet ons oec verstaen.
Doctrin.	2,	2329.	Sen'ca seit: die ghijften ontfaet.
Maerl.	1,	397.	Han'bals joie en was niet clene.
Maerl.	1,	135.	End wilde proeven Sal'moens zinnen.
			In Sal'mons tiden, dats ons cont.
Doctrin.	2,	817.	Noch maect ons Sal'mon vroet des, of Nochtan maect ons Sal'mon gewes.
Doctrin.	2,	1233.	Dit seit Sal'mon, alsict versta.
Doctrin.	2,	1913.	Sal'mon seit noch in siere leren.

Ook op andere plaatsen in het woord heeft zoodanige uitwerping plaats. Jonckbloet merkte die later op 1 in het woord misericorde, waaruit de eerste e wegvalt. In den eigennaam Nabugodonosor vind ik de o, vóór de syllabe die den hoofdtoon heeft, gesyncopeerd, Doctr. 1. 769:
Dat Nabúgod'nósors ríke sóude.
Zulk eene syncope der toonlooze e voor de sterkst geaccentueerde syllabe moet men misschien ook aannemen in de volgende verzen:
Wal.	4633.	Hevet men die amelaken upghedaen.
Barl.	3, 96.	Ende dus moet elc aventuren tquaet.
Lekensp.	4, 9, 96.	Bome, crude ende elc element.

Eer wij tot een volgend hoofdstuk overgaan, moeten wij nog een oogenblik vertoeven bij de aanteekening op bl. 105: ‘Misschien zou men meenen, dat waar de d tusschen twee vokalen staat, er als in het mnl. samentrekking plaats heeft door het uitwerpen der d, als in ons vader, vaer; weder, weer; edel, eel; maar de analogie van andere woorden leert, dat men de zamentrekking door wegwerping der toonlooze vokaal moet daarstellen.’ Ik zou dat zoo zeker niet durven zeggen. Dat eene zoodanige zamentrekking bij onze ou den zoo gewoon niet was als bij ons, is mogelijk; maar de voorbeelden, welke men er van vindt, zijn toch talrijk genoeg, om ons te doen besluiten, dat zij ook niet onder de zeldzaamheden behoorde. Er zijn zamentrekkingen en uitlatingen van vocalen, die men nooit geschreven vindt, en welke evenwel niet te ontkennen zijn; daar men nu deze meerma-
{==422==} {>>pagina-aanduiding<<}
len in schrift uitgedrukt vindt, is haar bestaan wel boven allen twijfel verheven. Jonckbloet vond zelf gaer voor gader, liden rijmende op corien en misschien overwaen voor overwaden. Wij voegen er bij Dirc = Dideric in HS. B. van Stoke overal 1, Aelbrecht = Adelbrecht bij Stoke en Velthem verscheidene malen, goelic = goetlic in der Minnen Loep, tilec = tidelic of tijtlic 2, sint = sident 3. Prekaer = predikaer vond ik meermalen in de vertaling der Gesta Romanorum 4, veerloos = vederloos Minnenl. 4.1302, cleren = clederen Floris 3188.
Met veel zorg en uitvoerigheid is het hoofdstuk over de apocope behandeld. Onze aanmerking daarop is echter dezelfde als op het vorige. Ook de apocope strekt zich veel verder uit, dan hier wordt aangewezen. De apocope der e, lezen wij, heeft plaats, wat de substantiva betreft, ‘bij den nom. en acc. sing. der masc. en neutra van de tweede sterke declinatie, bij den dat. sing. der mascul. en neutra en bij den nom. gen. en acc. plur. der sterke buiging.’ Er valt hier nog vrij wat bij te voegen. Dat de sluitende e der feminina van de 1ste sterke declinatie in den nom. soms weggelaten wordt, is bekend 5. Voorbeelden van het wegvallen dier letter in den accus. vindt men in overvloed. Ik laat hier enkele volgen:
Velth.	3,	45.	Hier af dreef hi pine so groet.
Es.	67,	7.	Die esel hadde die pine soe groet.


{==423==} {>>pagina-aanduiding<<}

Kar. d. Gr.	2,	1423.	Hopic, sal die soene van mi.
Kar. d. Gr.	2,	1470.	Te rechte houden no soene no vrede.
Kar. d. Gr.	2,	1489.	No soene no vrede gheven wille.
Kar. d. Gr.	2,	1515.	Ontfaet dit dor die bede van mi 1.

Verder heeft dezelfde apocope plaats bij den nom. en acc. sing. van zwakke masculina:
Kar. d. Gr.	2,	443.	Banderside sijn sone Girbeert.
Kar. d. Gr.	2,	645.	Her Girbert, die sone Garijns.
Kar. d. Gr.	2,	1067.	U holpe gerne die grave vaeliant.
Kar. d. Gr.	2,	1455.	Hadde noit die grave Gelloen.
Stoke	5,	1037.	Dat si den grave Florens souden.
Maerl. Rijmb.		 2.	Haelden sinen lechame met vreden.

bij den nom. en acc. van zwakke feminina:
Wap. Mart.		54.	Wapene dat nature di vant.
Kar. d. Gr.	2,	2095.	Ende loet die cogge so over sere 3.
Theophil.		182.	Dat die heileghe kerke soe ware versien.

bij den nomin. en accus. van zwakke neutra:
Kar. d. Gr.	2,	1090.	Die wile dat dit orloge staet.
Kar. d. Gr.	2,	1613.	Datic hebbe langen stont.
			Orloge gehouden met swaeren doene.

Ten opzigte der overige declinabilia lezen wij, dat apocope der e plaats heeft ‘bij den gen. en acc. plur. der sterke buiging en bij den vrouwelijken uitgang van adject. en pronomina.’ Er wordt in eene aanteekening bijgevoegd, dat zelfs de e van het mannelijk wordt geapocopeerd: ten bewijze staat er een vers uit den Kar. de Gr. bij. Intusschen dit is niet, gelijk men uit die korte vermelding in eene aanteekening zou opmaken, iets zeer zeldzaams. Het komt meermalen voor, al wordt die afkapping der vocaal ook niet in het schrift uitgedrukt:
Kar. d. Gr.	2,	887.	Die stoute Girbert, Garijns sone.
Kar. d. Gr.	2,	1454.	Doe antworde die jonge Girbeert.
Huon.	273.	38.	Al waerdi die meeste van Vrankerike.

Zelfs de e van den nom. plur. masc. ondergaat deze apocope,
Lekensp.	1, 2, 60.	Alse die blinde die slaen na tey.


{==424==} {>>pagina-aanduiding<<}

Ik twijfel niet, of van de overige naamvallen der adjectiva, op e uitgaande, namelijk van den acc. plur. van het masc. en van den nom. en acc. sing. en plur. van het neutrum der zwakke verbuiging, zullen ook wel voorbeelden gevonden worden waarin apocope der e plaats heeft.
Nog worden, behalve hetgeen omtrent de werkwoorden gezegd wordt, de volgende gevallen van apocope der e vermeld: ‘bij de omzetting des uitgangs er van den genit. en dat. (b.v. sier = sire): bij de voegwoorden alse, ofte, ende, bij het suffix e voor ene (b.v. namene = namen hem) en bij de subst. op en uitgaande (b.v. wapene).’ Nog verscheidene gevallen hadden hier vermelding verdiend. De e aan het einde valt b.v. nog weg bij het suffix re = daer,
Es.	20,	28.	Al daetsture toe al dine cracht.

bij het suffix se = haer.
Kar. d. Gr.	2,	1831.	Indien dat icse met ogen sie.

bij het pron. pers. se voor si, zoowel waar het sing. als waar het plur. is 1,
Es.	16,	14.	Doe dienden si mi, doe daden si mi ere.
Limb.	3,	136.	Al ware si noch eens mijns broeder kint.

bij adverbia op e,
Lekensp.	4, 9,	14.	Datmen twater cume sal scouwen.
Kar. d. Gr.	2,	1270.	Dat cume sal bliven teneger stede.
Kar. d. Gr.	2,	1528.	Dat wi node doch sien souden.
Francisc.		898.	Ne achter niemen spade no vroe.

Bij verba eindelijk, lezen wij, heeft de afkapping der sluitende e plaats, ‘in de eerste pers. sing. van het praet. indie., in de derde pers. sing. van den conjunctivus, in het gerundium of den gebogen infinitivus, waarvan niet alleen de e maar ook de overblijvende n weggeworpen wordt, en in de derde pers. sing. van het zwakke praet. bij inclinatie.’ Behalve de hier genoemde vormen van het werkwoord, zijn er nog deze op e uitgaande: de 1ste pers. sing. van den conjunctivus, het participium praesens, en de 1ste en 3de pers. sing. van het zwakke praetiritum buiten inclinatie. Ook op deze is de regel van toepassing.

{==425==} {>>pagina-aanduiding<<}

1ste Pers. Sing. Conjunct.
Caerl e. El.		1328.	Ic hebbe liever dat men mi prise.
			Dan ic u sloeghe bi rampe.
Part. Praes.			
Huon.	272,	27.	Van ons levende moget geraken.
Kar. d. Gr.	2,	2048.	Entaer wonende bliven twaren.
Maerl.	3.	148.	Teersten dat hi dus treckende quam.

Mogt men meenen, dat hier syncope der e in de voorlaatste syllabe plaats heeft, hetgeen mogelijk is, schoon het toch in woorden als wonende, waarin dan twee n's achter elkander in dezelfde lettergreep zouden moeten uitgesproken worden, moeijelijk zou kunnen geschieden, dan wordt de apocope in het part. praes. evenwel bewezen door verzen als het volgende:
Kar. d. Gr.	2,	1848.	Uutsiende terer veenster allene.

3de Pers. Sing. van het zwakke Praetenitum:
Limb.	2,	60.	Doe seide die jonchere uutvercoren.
Es.	20,	13.	Sit op, seide tpart, ic sal di draghen.
Es.	66,	7.	Ie hadde liever, seide Reinaert.
Kar. d. Gr.	2,	1159.	Gi segt wale, seide Gelloen.
Kar. d. Gr.	2,	1516.	Doe seide Garijn die hertoge vri.
Kar. d. Gr.	2,	1554.	Doe seide Girbert dese tale.
Wal. d. Gr.		1885.	Dus groette die garsoen metten seilden.
Wal.		821.	Doe neech hi ende groette den coninc.
Stoke	7,	96.	De mochte ontgaen, prijsde sijn heel.
Lanc.	2,	14822.	Die der joncfrouwen vragede waer si.
Limb.	1,	1938.	Haelde die baliu die jonfrouwe scone.
Maerl.	3,	252.	Dit horde die bailliu ende was blide.
Rein.		2715.	Hi clagede van hongere ende kermede.
Rein.		3539.	Hi duwede sijn claeuwentusschen mijn oren.
Rein.		3587.	Wachte wel nauwe sinen slach.
Rein.		3594.	Doe scoot hi op ende snaude na mi.
Rein.		5705.	Die hont spranc op end quicte sinen staert.
Esop.		53,2.	Datmen een hert jagede met honden.
Wap.Mart.	73,	11.	Dan die maghet Gode maecte zo tam.
Kar. d. Gr.	2,	1428.	Dat mi nie gesciede so leede.
Kar. d. Gr.	2,	1533.	Niet wale die mi diende so scone.
Kar. d. Gr.	2,	2105.	Yoen die coninc porde met machte.
Stoke	7,	809.	Pensde Bouden, mocht hi ontgaen.


{==426==} {>>pagina-aanduiding<<}

1ste Pers. Sing. van het zwakke praeteritum:			
Beatr.		710.	Dan doe ic eerst rumde tcovent.
Kar. d. Gr.	2,	1694.	In horde van hem noit seggen trouwe.
Rein.		3992.	Ic duwede dat conijn tusschen sijn oren.

Men kan dus veilig tot regel stellen: de toonlooze e aan het einde van een woord kan in het vers wegvallen. Ik geloof niet dat er op dezen regel uitzonderingen zijn. Zoo ja, dan zullen zij zich tot zeer weinige bepalen.
Eene andere apocope is die der n waar zij door de toonlooze e wordt voorafgegaan. Gewoonlijk wordt dan die vocaal tegelijk weggeworpen. Wij hebben gezien, dat bij woorden, welke dezen uitgang hebben, somtijds syncope plaats grijpt. Men zou daarom kunnen vragen, waar wij in de mnl. verzen, waarin de woorden gewoonlijk voluit geschreven worden, de eene, waar de andere figuur aannemen moeten. Ook J. schijnt daaromtrent nog niet geheel tot zekerheid gekomen te zijn: althans in heden en het praet. waren vermoedt hij bl. 104 syncope, terwijl hij later bij die zelfde woorden apocope der beide laatste letters onderstelt. De vraag heeft eenige moeijelijkheid. Het zal echter noodig zijn, eer wij hier iets beslissen, te zien, in welke woorden op en uitgaande de laatste syllabe in het vers niet behoeft mede te tellen.
Wij hebben, toen wij handelden over de plaatsing van het accent, en later over de syncope, reeds aangewezen, dat hiertoe behooren de stoffelijke adjectiva, de verkleinwoorden, de substantiva en adjectiva op en waarin de laatste e met i of ij verwisseld wordt, het suffix en = hem en de telwoorden zeven en negen. In de beide laatste afdeelingen over de apocope vermeldt J. nog de volgende gevallen:
‘De declinabilia op en blijven onveranderd, b.v. wapen, heiden, gevangen. Nog heeft dezelfde apocope plaats bij den zwakken genitivus en dativus sing. plur., bij de verbogene casus der adjectiva 1 op en uitgaande, bij participia en adverbia op en, en bij den eersten en derden persoon plur. en den infinitivus der werkwoorden.’ Vooral het laatste is duidelijk en met magt van voorbeelden aangewezen.

{==427==} {>>pagina-aanduiding<<}

Er blijven derhalve geene woorden over op eene toonlooze e door n gevolgd uitgaande, waarin niet de laatste syllabe syncope of apocope ondergaat, behalve de substantiva der sterke declinatie in den dat. plur. en die der zwakke in den nom. en acc. plur. van alle geslachten. Doch ook deze laatste casus zijn aan denzelfden regel onderworpen:
Kar. d. Gr.	2,	46.	Sriven die orlogen entie striden.
Kar. d. Gr.	2,	157.	Alle die steiden so wan hi.
Kar. d. Gr.	2,	1275.	Ende sal die staden so slecht maken.
Kar. d. Gr.	2,	1921.	Ic bidde u roept die cnapen hier boven.
Esop.	53,	27.	Doe quamen die cnapen met groter feeste.
Maerl. Rijmb.		 1	Met beesten, seven getiden na desen.
Franc.		4819.	Entie helege zielen tontstekene.
Franc.		4841.	Alle apostelen, maer uutvercoren.

Van den dat. plur. worden insgelijks voorbeelden gevonden:
Beatr.	69.	Met quaden listen als hi wel conde.
Franc.	4716.	Uut allen dingen tons heren minnen.

Waar nu moeten wij syncope, waar apocope aanemen? Apocope bij de verbuigingsuitgangen van substantiva, adjectiva en pronomina, bij het part. praeter. en bij den 3den pers. plur. en den infinitus der werkwoorden. De weglating, hetzij van de enkele n, hetzij van de beide slotletters, welke wij soms in handschriften aantreffen, bewijzen het. Hetzelfde geldt ten opzigte der adverbia 2. Syncope heeft waarschijnlijk plaats bij de telwoorden zeven en negen, zeker bij het encliticum en. Insgelijks, naar mijn oordeel, bij die woorden, waarin de e in de laatste lettergreep met i afwisselt. Mogt men bij de diminutiva liever apocope aannemen, omdat deze tegenwoordig en reeds sedert een paar eeuwen gewoonlijk zonder n uitgesproken en geschreven worden, dan moet ik doen opmerken, dat die weglating der n wel in Holland, maar in de meeste der overige provinciën niet geschiedt, en dat zij in mnl. handschriften, voor zoo verre mij bekend is, niet voorkomt.
Afzonderlijk worden behandeld de werkwoorden op enen, omdat bij sommige althans van deze niet alleen in den inf.

{==428==} {>>pagina-aanduiding<<}
de uitgang en verloren gaat, maar die verkorting ook van invloed is op de andere modi en het participium. Voorbeelden worden bijgebragt van de werkw. wapenen, warenen, versamenen en loochenen. Ik geloof, dat wij hier omzigtig moeten zijn en den regel tot geene andere verba uitstrekken, dan tot die, waarvan voorbeelden gevonden worden. Ja, wij kunnen hier naauwelijks van eenen regel spreken. Geene consonant, die aan het einde der woorden in de uitspraak zoo ligt wegviel als de n. De e welke haar voorafging deelde dikwijls in haar lot. Omgekeerd werd weder n of en aan woorden, die deze oorspronkelijk niet hadden, toegevoegd. En beide geschiedde zeer willekeurig. Zoo b.v. zeggen wij raaf voor raven, en in de Doctrinale (2, 2966) lezen wij rupsene voor rupse. Men vindt versamen en waren voor versamen en warenen, daarentegen toenamenen voor toenamen 1, lossenen en verlossenen voor lossen en verlossen 2, en nog hoort men te Leiden, misschien ook elders, lijkenen voor lijken, gelijken. Het Latijnsche ordo hebben onze voorvaderen verlengd tot ordene en wij hebben het Grieksche ἐλεημοσυνη verkort tot aalmoes 3. De Hollander hindert met zijn de in accusativo den Vlaming, even als deze laatste hem met zijn den n nominativo. Onze ouden zeiden tor en toren, wij zeis en zeissen, baak en baken, kluw en kluwen. Vele woorden echter op en komen nooit verkort voor, en om die reden geloof ik, dat wij den regel, dat werkwoorden op enen niet alleen in den infinitivus en de 1ste en 3de pers. plur. van het praes. maar overal de en wegwerpen, slechts mogen aannemen ten opzigte van versamenen en warenen, misschien ook van wapenen. Onder de plaatsen door J. aangehaald, waar het laatstgenoemde voorkomt, is er slechts ééne die het bewijst4, en ik acht het gewaagd op eene enkele plaats eenen regel te bouwen, te meer, daar men zelfs niet het weglaten van ééne letter, maar slechts van een streepje bo-
{==429==} {>>pagina-aanduiding<<}
ven de e behoeft te onderstellen, om niet wapedemen, maar wapendemen te lezen. Evenwel, het is mogelijk, dat wapenen denzelfden regel volgt als de beide andere genoemde verba, zelfs maakt het wapen, dat wij op verscheidene plaatsen geschreven vinden, het eenigzins waarschijnlijk 1. Maar van loochenen geloof ik het niet. De zonderlinge vorm te legchene in één vers van den Lancelot bewijst mij te weinig, de overige aangehaalde plaatsen niets. Want verloochdi, Renout 489, is eene verbetering van Hoffmann: in het HS. staat daar verloedi. Dit zal nu wel eene verkeerd lezing zijn, want het werkw. verlocken weet ik daar in den zin niet te pas te brengen. Maar is het eene fout, dan kan de ware lezing even goed verloochendi als verloochdi zijn. En loghelic of loechlic komt niet van loochenen, maar van het subst. loghen, gelijk heidelic en lastelic in der Minnen Loep van de subst. heiden en laster.
Wij hadden verwacht nu iets over diaeresis te vinden. Dat deze plaats heeft, blijkt uit een groot aantal verzen. Wij lezen b.v. Wal. 2432 storem, Franc. 1006 aremoede, vs. 1033 marech, vs. 1242 arebede, voor de gewone vormen storm, armoede, march of merch, arbede of arbeide. Dat dit evenwel in het vers weinig verandering geeft, is duidelijk. Het eenige onderscheid is dit, dat, wanneer men niet storem, maar storm leest, de daling in dien versvoet ontbreekt, en dat die ontbreken mag, hebben wij boven gezien. In zulke gevallen is het derhalve geheel onverschillig, of men diaeresis aanneemt of niet. Maar er zijn ook woorden, zij zijn meerendeels van vreemden oorsprong, in welke de diaeresis verandering van accentuatie veroorzaakt. Ten voorbeelde het woord ongwent, het Lat. unguentum, zalf. Dit heeft den hoofdtoon op de laatste syllabe, en om die reden kan de voorgaande geen accent dragen. Maar maakt men er onghewent van (zoo als onder anderen Doctr. 22, 1156:

{==430==} {>>pagina-aanduiding<<}


Dat welgorende onghewent) 


dan wordt on door eene andere syllabe gescheiden van die, welke den hoofdtoon heeft, en kan uit dien hoofde een zwakker accent dragen.
Belangrijk is het hoofdstuk over ‘verzen met drie toonverheffingen.’ Ik zon hier alleen in bedenking geven, of het niet te sterk gesproken is, wanneer aan het einde gezegd wordt, dat het rijmen van een vers van drie toonverheffingen op een met vier ‘für Roheit zu achten ist,’ zoo als volgens Lachman in het Mhd. J. voegt er bij, dat zulke rijmen in den Karel den Groote dikwerf voorkomen, maar dat dit op rekening van den afschrijver schijnt gesteld te moeten worden. Ik houd het er eerder voor, dat het op rekening van den dichter komen moet. Ik heb meenen op te merken, dat dit verschijnsel het meest voorkomt bij de oudere dichters, veel minder bij de latere; ook in de leerdichten vindt men het minder dan in de romans. Hieruit blijkt, dat het rijmen op elkander van verzen van drie en vier toonslagen vroeger minder hinderde dan in lateren tijd. En de oorzaak daarvan ligt, dunkt mij, voor de hand. In oudere tijden vraagde men meer naar levendigheid, afwisseling, verscheidenheid van vormen; in latere naar regelmatigheid en juistheid. De eerste verlangde men meer in den roman, de laatste in het leerdicht. Vandaar, dat veren met drie toonverheffingen in oudere gedichten niet zelden in latere veel minder voorkomen; dat men er in leerdichten en rijmkronijken niet vele aantreft. Vandaar, dat vooral verzen van drie en vier toonverheffingen, die op elkander rijmen, door de laatstgenoemde dichters, en in het algemen door die van latere dagen, waar het mogelijk is, vermeden worden. Vandaar eindelijk, dat de afschrijvers niet ligt verzen met drie toonslagen schreven, waar zij in het origineel vier hadden, maar wel het omgekeerde, zoodat wij, waar twee HSS. van hetzelfde gedicht, het eene verzen van drie, het andere van vier toonverheffingen hebben, gewoonlijk zullen zien, dat het laatste het jongste is.
In het volgende hoofdstuk, over den voorslag, worden voorbeelden gegeven van voorslag van een, twee en drie lettergrepen. Ik moet hier doen opmerken, dat een vers

{==431==} {>>pagina-aanduiding<<}
met eenen voorslag van drie lettergrepen gewoonlijk niet aangenaam klinkt, en dat bij onze beste dichters zulke verzen ook zelden voorkomen. De meeste verzen, als zoodanig door J. opgegeven, kunnen ook even goed met eenen voors van ééne lettergreep gelezen worden, b.v.:

Van mínen héer sond síjn geváen: 
End wíllen gérn haer vríende sijn, enz. 


Belangrijk is hetgeen daarna wordt opgemerkt omtrent de invoeging van hi sprac en dergelijke woorden door de afschrijvers, ten einde de duidelijkheid te bevorderen.
Nu wordt nog over de laatste toonverheffing en de haar voorafgaande daling gehandeld, en onderzocht, in hoeverre de regels, welke in dit opzigt voor het Mhd. gelden, ook op het Mnl. toepasselijk zijn. Het resultaat is, dat twee dier regels worden aangenomen: 1o. Apokope wordt in de voorlaatste lettergreep van het stomprijmend vers door keurige schrijvers niet toegelaten; 2o. het verkorte end voor ende is evenzeer als in het Mhd. zeldzaam. Ik twijfel niet, of onze schrijver zou zoo niet gesproken hebben, hadden de Mhd. regels hem niet doen verwachten, dat de beide verwante talen hierin zouden overeenkomen. Ik geef gaarne toe, dat én apocope in het algemeen, én die der slotvocaal in ende, meer hinderen in de voorlaatste dan in de vroegere syllaben van het vers; maar het hindert toch zoo weinig, dat beide zelfs bij de keurigste dichters nog al eens voorkomen. Ende, zegt J., komt in de twee eerste fragmenten van den Karel den Gr. vóór de laatste toonverheffing 26 maal voluit voor en 7 maal geapokopeerd; in den Walewein, eerste gedeelte, 51 maal voluit en 7 maal geapokopeerd, tweede gedeelte 31 maal voluit en 18 maal geapok.; in de Beatrijs 11 maal voluit, eens geapocopeerd. Men moge dit zeldzaam noemen, ik heb er niet tegen. Maar het is toch altoos een bewijs, dat dit verkorte ende voor de laatste toonverheffing weinig onwelluidends of hards had in de ooren der Mnl. dichters. Zij zouden het anders altijd of ten minste doorgaans vermeden hebben, wat gewoonlijk zoo moeijelijk niet was. Het meermalen voorkomen daarvan in het tweede gedeelte van den Walewein wijt J. gedeeltelijk aan den afschrijver. Ik kan het tegendeel niet bewijzen,

{==432==} {>>pagina-aanduiding<<}
omdat ik de plaatsen niet nagezien heb. Maar als ik zie dat in de aanteekeningen, bl. 156, in een paar plaatsen veranderingen voorgeslagen worden, enkel en alleen, opdat ende voor de laatste toonverheffing niet behoeve te worden afgekort, dan acht ik het niet onmogelijk, dat er onder die verzen, in welke J. veranderingen van de hand des afschrijvers heeft meenen te vinden, sommige gevonden worden, waarvan de lezing volkomen zuiver is.
Stelliger is de andere regel uitgedrukt: ‘Apokope wordt in de voorlaatste lettergreep van het stomprijmend vers door keurige schrijvers niet toegelaten. De geheele Walewein en Karel de Groote is daar om het te bewijzen. Zoo streng wordt evenwel deze regel niet nageleefd, dat men geene uitzonderingen ontmoet.’ Maar die uitzonderingen zijn zeer vele. Dat J. er minder gevonden heeft dan ik er vind, kan niet verwonderen. Want hij schijnt te meenen, dat onze oude dichters liever alle andere hardheden in een vers toelieten dan deze, dat zij zelfs liever eene syllabe met toonloeze e in de arsis plaatsten, dan voor de vierde toonverheffing een woord afkortten 1. Ik geloof juist het tegendeel. Apocope, ook op die plaats in het vers, lieten zij toe, al was het ook, dat zij die, kon het zijn, daar liever dan elders vermeden. Om te onderzoeken, in hoeverre de regel hier door J. gesteld doorging, die mij verdacht voorkwam wegens de menigte van plaatsen bij verschillende schrijvers, welke er in strijd mede waren, heb ik de 1000 eerste verzen van den Walewein nagegaan, een dichtstuk, misschien het keurigste en zuiverste van versificatie onder al wat ons van het Mnl. overgebleven is. Het resultaat van mijn onderzoek is het volgende geweest. Van die 1000 verzen zijn 402 stomprijmend 2. Onder deze zijn er (eenige die op verschillende wijze gelezen kunnen worden niet medegerekend)

{==433==} {>>pagina-aanduiding<<}
zes, waarin stellig apocope vóór de laatste syllabe plaats heeft, te weten:

293. Ende om ons coret die bitter doot. 
338. Den derden slouch hi of enen voet. 
352. Het was gheleghen in enen dan. 
477. So waric blide, vor mine doot 1. 
637. Tote sinen here, alstene sach. 
737. Het swam vort ant ander lant. 


Ik breng hier niet eens in rekening verzen als:

132. Ic saelt u leveren in uwe hant, 


welke J. er wel toe rekent: want men kan daar eenvoudig synaloepha aannemen. Evenmin die, waarin ende geapocopeerd wordt: ook niet vs. 21, 70, 246, waar het twijfelachtig is, of syncope of apocope moet plaats grijpen. Al laat men geen van die alle gelden, dan is het toch buiten twijfel, dat men iets niet tot eenen stelligen regel kan verheffen, wat onder 402 verzen van eenen der keurigste dichters op zes van geene toepassing is, en dat men ten hoogste dezen regel kan geven: in het stomprijmend vers komt apocope vóór de laatste syllabe niet zoo dikwijls voor als op andere plaatsen in het vers.
Wij gaan de zeer juiste opmerking voorbij omtrent de herhaling der praepositie na ende en ofte, die, zoo als hier aangewezen wordt, dikwijls aan den afschrijver te wijten is, om bij de tweede afdeeling, over het rijm, nog een oogenblik stil te staan. Dat deze veel korter is dan de eerste, is niet vreemd. Omtrent het rijm valt vrij wat minder op te merken. Eerst wordt het bestaan van slepende rijmen aangewezen. De zonderlinge meening van Mone, dat na de laatste toonverheffing geene syllabe meer hoorbaar uitgesproken wordt, maakte dat het noodig was. Daarna worden de regels omtrent het rijm opgegeven: Syllaben die den hoofdtoon hebben rijmen op elkander; maar ook de syllabe die den neventoon heeft, mits zij vernehmlich zij, kan op eene met den hoofdtoon rijmen en zelfs twee met den neventoon op elkander. Vooral de woorden uitgaande op ant, ont, inc, versterken gaarne den neventoon van de laatste letter-
{==434==} {>>pagina-aanduiding<<}
‘greep.’ Hetzelfde wat in deze laatste woorden gezegd wordt, was reeds vroeger opgemerkt 1. Die woorden, lezen wij daar, ‘hebben geneigdheid in 't rijm het accent op de laatste lettergreep te nemen. De accentsverplaatsing is daar evenwel slechts schijnbaar.’ Dat is zoo niet. Men moet twee gevallen onderscheiden. Niet alleen de woorden op ant, ont en inc, maar ook vele andere zijn er, die den hoofdtoon op de voorlaatste hebben, maar welker laatste evenwel geschikt is om een zwakker accent te dragen. De laatste syllabe nu van zulk een woord kan den rijmklank bevatten en bij gevolg in de arsis staan, terwijl de voorlaatste niettemin zijn accent blijft behouden, b.v.:
Huon	283,	17.	Dáttem ál die wareít.
Huon	290,	4.	Síjnt niet góede kérstíjn.
Barl.	1,	6.	Hem te véstene án een bóemkíjn.
Barl.	3,	74.	Is béter dán dijn áfgód.
Barl.	3,	116.	Troúwe páys end wáerhéit.
Lekensp.	4, 8,	40.	Dóden mítter gádóot.
Stoke	7,	379.	Maer váren sí met héercrácht.
Stoke	7,	827.	Quám hem dáer de bóetscáp.

In slepend rijm heeft hetzelfde plaats, b.v.:
Beatr.		24.	Sónderlínghe haer schóenhéde.
Esop.	67,	13.	Dus stérf hí van érmóeden.
Huon	286, 44.	Dáer wi árde zwáerléken.
Stoke	7,	798.	Aldáer ter Lóde inden níjtspéle.
Stoke	7,	955.	Te Sirixé quám de níemáre.
Stoke	7,	241.	Ván Almáenghen Aélbréchte.

Dit is het, wat J. schijnbare accentsverplaatsing heet. Maar er is ook eene wezenlijke verplaatsing van het accent in het rijm. Soms wordt in het rijm een sterke klemtoon gelegd op eene syllabe, welke van nature niet anders dan een zwakker accent zou kunnen hebben, terwijl het accent weggenomen wordt van de voorgaande syllabe, die het eigenlijk hebben moest. Dit geschiedt beide in staand en in slepend rijm, b.v.:
Walew.	55.	Die stápple wáren róot goudíjn.
Walew.	2634.	Doe bróchtmen hém een órcussíjn.


{==435==} {>>pagina-aanduiding<<}

Wal.	5311.	Wáerdi nóit ghedáen kerstíjn.
Wal.	5135.	In dít prayéel in dít vrijthóf.
Flor.	2067.	Siet híer ghewárech líttekíjn.
Wal.	542.	Die mísericórde nám die wigánt.
Maerl.	4,13.	Van síere máertelíe orcónde.
Huon	293,33.	Dat Gúwelóen den wáert uut áelde 1.

Onder de plaatsen, door J. aangehaald, ten bewijze, dat ‘zelfs twee syllaben met den neventoon op elkander rijmen,’ vind ik ook Karel de Gr. 2, 4180, welke verzen, zoo het schijnt, dus gelezen worden:

Om válsce verrádren ende qúadién 
Die oít met hárer pértién. 


Men moet lezen:

Om válsce verrádren énde quadíen 
Die óit met hárer pertíen. 


Ik zou deze kleinigheid onopgemerkt laten, ware het niet, dat de oorzaak der verkeerde scansie van het vers gelegen was in eene verkeerde opvatting van het woord quadien. Allerzonderlingst is het, dat men de eenvoudige waarheid maar niet schijnt te willen gelooven, dat quadien de pluralis is van quadie, ja zelfs zoo verre gaat, dat men het bestaan van laatstgenoemden vorm ontkent 2. Jonckbloet, die vroeger 3 een sing. quadie had vermeld, zegt later 4: ‘quaet; in 't meervoud quadien.’ De Vries gaat nog verder en zegt 5: ‘quaet, een booswicht. Het meervoud was quadyen, quadien. Wij hebben nog twee zulke meervoudsvormen van woorden op d (t): sieradiën en kleinodiën. Maar een enkelvoud quadie, dat Prof. Jonckbloet in Gloss. op de D. Doctrin. onderstelt, bestaat niet.’ Willems en Meijer laten

{==436==} {>>pagina-aanduiding<<}
zich niet over de zaak uit. Brill 1, van beide genoemde meervoudvormen sprekende, voegt in eene aanteekening daarbij ‘het oude meervoud quadien van een quaet, waarschijnlijk door middel van een' enkelvoudvorm quadie.’
Vooreerst moet ik hier doen opmerken, dat de pluralia kleinodiën en sieradiën slechts schijnbaar met quadien overeenkomen. De beide eerstgenoemde vormen vindt men, voor zooverre mij bekend is, eerst in lateren tijd. De eerste stap, dien men op den verkeerden weg deed, was deze, dat men, in kleinood en sieraad beide, den klemtoon op de laatste lettergreep legde. Wat het eerste woord betreft, schijnt dit omstreeks den aanvang der 15de eeuw begonnen te zijn. Althans in der Minnen Loep vind ik cléynoot (1, 237) en clennóden (2, 3978) 2. Dit maakte, dat men het voor een vreemd woord ging houden, gevormd van het middeneeuwschlatijnsche clenodium. Vandaar de pluralis kleinodiën. In sieraad, welks uitgang men niet begreep, meende men het aadje, dat vooral sedert de 17de eeuw in woorden als bosschaadje, timmeraadje, enz. veel in gebruik kwam, weder te vinden. Zoo kwam men ook van zelve tot den plur. sieradiën. Maar tot eenen meervoudvorm quádien van quaet, die bovendien niet bij latere, maar alleen bij vroegere schrijvers gevonden wordt, kon men op dergelijke wijze niet komen.
Doch men moet ook niet uitspreken quádien, maar quadíen. Dit bewijzen vooreerst de talrijke plaatsen, waar het in het rijm voorkomt, namelijk Doctr. 2, 874, 953, 3359; Karel de Gr. 2, 4180; Limb. 2. 251, 5. 75, 463, 1069; Lekensp. I. 29. 14, 44. 86, 2. 43. 8, 3. 12. 196, waar het rijmt op vrien, betien, castien, pertien, Marien, partien, Normandien, pertien, ghedyen, dyen, Marien, vrien. Verplaatsing van het accent in het rijm is wel geene ongewone zaak; maar zeer vreemd zou het zijn, dat het in dit woord overal geschiedde. Verder schijnt de hoofdtoon op de tweede syllabe van quadien gevorderd te worden in de volgende verzen:
Maerl.	 3.	So waren quadien die quaet spraken.


{==437==} {>>pagina-aanduiding<<}

Rein.	4536.	Dese quadien, die mi dus hinderen.
Hildeg.b.	f. 68. r.a.	Soe lopenre dan quadyen twisschen.

ofschoon ik erken, dat deze verzen, en ook eenige andere, waar het woord in het midden van den regel voorkomt, als Limb. I. 429; Kar. Gr. I. 598; Doctr. 2. 3367, 3385, niet genoeg bewijzen, omdat zij op meer dan ééne wijze kunnen gelezen worden.
Wat is nu dit woord quadie? Met den uitgang ie, tegenwoordig ij, worden abstracte substantiva gevormd. Ten deele worden zij gevormd van substantiva, soms met, soms zonder tusschenvoeging van er of ern. Tot de laatste soort behooren b.v. voogdij en abdij. Die substantiva nemen, gelijk een aantal andere, dikwijls eene concrete beteekenis aan. Abdij b.v. beteekent oorspronkelijk het abt zijn, vervolgens de plaats waar de bedoelde persoon abt is, eindelijk kan het zelfs als collectivum gebruikt worden, wanneer men b.v. zegt: de geheele abdij was verheugd, d.i. het gansche personeel, dat de abdij bewoont. Schipperij heeft nog de beide beteekenissen van het bedrijf van den schipper en al de schippers te samen. Zoo kreeg ook het abstracte quadie de concrete beteekenis van geboefte. Op ééne plaats komt het zoo voor, namelijk Huon 291, 40:

Here waert, waerdi zulc van moede, 
Dat ghi hem een brievekijn 
Wilt geven in die handen zijn, 
Hi soude bin dagen drie 
Te niete doen al die quadie 
Dat in dezen woude leit 1. 


Eindelijk werd quadie ook van ééne persoon gebruikt. Zoo gaat het meer met collectiva. Men denke slechts aan het, in beteekenis vrij wel met dit woord overeenkomende, canaille. Zelfs hebben wij in vroedschap een woord, dat ge-
{==438==} {>>pagina-aanduiding<<}
heel denzelfden weg is gegaan als quadie. Eerst had het de abstracte beteekenis van het vroed zijn, daarna de collective van de vroeden, vandaar het stadsbestuur, dat uit de vroedste burgers bestond, eindelijk de persoonlijke van een lid van het stadsbestuur. Quadie heeft dus de volgende beteekenissen doorloopen: 1o. het slecht zijn, 2o. slecht volk, geboefte, 3o. slecht mensch, booswicht. In de laatste beteekenissen hebben wij het boven meermalen in plurali aangetroffen. Ten bewijze, dat het ook in singulari in dien zin gevonden wordt, voeg ik er de volgende plaatsen uit HSS. bij:
Leven van Jezus, fo. 217. v.a. ‘Doe ginc Pilatus tot hem uut ende seide: wat wroginge brenget gi toe tegens desen mensce? Si antwoorden ende seiden hem: En hadde hi geen quadie geweest, wi en hadden di niet over gelevert’ (Vulg. Joan. XVIII. 30. Si non esset hic malefactor).
Ald. f. 220. r.b.:

Jesus gegeselt ende gecroent 
Is als een quadie den Joden getonet. 


Brieven der Ap. enz. fol. 135. r.b. ‘Ende doe Paulus sinen mont op began te doen, seide Gallio, die rechter, totten Joden: O ghi manne, ghi Joden, waert dat hi enighe brueke hadde ghedaen of dat hi een quadie waer, ic dede ju recht over hem’ (Act. XVIII. 14).
Wij keeren na dezen uitstap tot Jonckbloets werk terug. Nog verscheidene punten, het rijm betreffende, worden kort en zakelijk behandeld. Van rime riche en inwendig rijm worden voorbeelden opgegeven, over onzuiver rijm, over het rijmen van drie en meer op elkander volgende regels, alleen staande verzen, verdeeling van staande en slepende verzen en eindelijk over enjambement duidelijk en goed gehandeld, terwijl een overzigt der verkregene resultaten, bepaaldelijk ten opzigte van de versmaat, het werk besluit.
Ons oordeel over het werk van Prof. Jonckbloet hebben wij reeds in het begin van dit verslag uitgesproken. Wij beschouwen het als eene belangrijke aanwinst voor de wetenschap. Meent iemand dat oordeel niet te kunnen vereenigen met de vele aanmerkingen, welke wij er op hebben gemaakt, hij houde in het oog, dat dit werk het eerste is, hetwelk over dit onderwerp het licht ziet, en dat het de

{==439==} {>>pagina-aanduiding<<}
grootste onbillijkheid is, in zoodanig een werk die juistheid en volledigheid te vorderen, welke men vorderen mag, waar het eene wetenschap geldt, die reeds vele bekwame en ijverige beoefenaars gehad heeft. Bovendien, onze aanmerkingen betreffen voor het grootste gedeelte zaken van minder belang, en ook indien zij alle waar bevonden worden, blijft aan Jonckbloet de verdienste, de hoofdregels der Mnl. metriek met voldoende zekerheid te hebben aangewezen en den weg te hebben gebaand tot de verdere beoefening eener wetenschap, die met de Mnl. taalkunde in veel naauwer verband staat dan menigeen vermoedt.

Woudsend, Januarij 1850.
p. leendertz, wz.








{==440==} {>>pagina-aanduiding<<}

De wiskunde, als gedeelte van het onderwijs op Gymnasiën.

Het wiskundig onderwijs in Nederland beschouwd door Dr. D.S. Steyn Parvé, Prof. der Wiskunde aan het K. Athenaeum te Maastricht. Rotterdam, H.A. Kramers, 1850.

Hoewel reeds sedert lang, volgens de uitspraak der wet en het oordeel van deskundigen, de philologische wetenschappen voor de vorming van den aanstaanden bezoeker der Hoogescholen niet toereikend werden geacht, maar ook aan de beoefening der wiskunde gewigtige invloed op die vorming werd toegeschreven, zoo heeft men echter het onderwijs in deze wetenschap veelal als met weêrzin en beschroomde vrees toegelaten, zoo niet tegengewerkt, tot eerst in de laatste jaren, mede en vooral door het Staats-examen, hare beoefening meer verpligtend geworden is, en zij, als zoodanig, dan ook niet konde ter zijde gesteld worden. Eene tweede oorzaak der verbetering van dit onderwijs ligt in de oprigting van Gymnasiën, waarbij in ééne afdeeling de wiskunde als hoofdzaak optreedt, en daardoor ook aan dat onderwijs voor aanstaande studenten gereedelijk meer zorg wordt besteed. Sedert nu in dit opzigt het middelbaar ononderwijs een stap vooruit heeft gedaan, is er eene nieuwe vraag opgerezen, die hare beslissing nog afwacht: of na-
{==441==} {>>pagina-aanduiding<<}
melijk het onderwijs in de wiskunde als hulpwetenschap slechts bij het middelbaar onderwijs te huis behoort, dan of het op de Hoogescholen dient te worden voortgezet?
Mede ten dezen opzigte heeft Prof. Dr. Steyn Parvé onlangs in zijne aangehaalde beschouwing van ‘het wiskundig (middelbaar) onderwijs in Nederland’ eenige denkbeelden geopperd, waaronder zeker vele waarheden, die op eene duidelijke wijze ontwikkeld zijn, maar ook enkele punten voorkomen, die, naar Ref. bedunken, nog niet zoo gaaf weg als zeker mogen aangenomen worden. Het is zijn voornemen, deze bijzondere punten nader te overwegen, en hij zal daartoe van genoemd stukje gebruik maken, ten einde niet in noodelooze herhalingen te vervallen. Hier volge eerst de aanstipping van de door S. behandelde hoofdpunten.
Na eene beschouwing van het onderwijs in de wiskunde en van het oordeel hierover door de Commissiën van het Staats-examen geuit, gaat S. blz. 15 over tot het bepalen van het gedeelte, dat hij daartoe geschikt rekent, behandelt dan blz. 28 de Docenten, blz. 36 de Methode, blz. 42 de Leerboeken, en komt, na eenige bijzondere opmerkingen, blz. 51 tot die inrigtingen, welke het tweede deel der Gymnasiën uitmaken.
Er is een punt, door S. met eenige uitvoerigheid behandeld, waarover Ref. liever niet spreken zal: de methode namelijk in wiskundig onderwijs; hij heeft zich toch niet lang genoeg aan dit onderwijs kunnen wijden, om een oordeel hierover te willen vellen; en men zoude misschien aan dat gebrek van ondervinding zijne meening toeschrijven, dat ieder docent, die zich zijn doel bewust is, en de kundigheden daartoe bezit, van zelf de wijze van voordragt zal kiezen, die voor hem, en het soort der leerlingen, dat hij te onderwijzen heeft, het best geschikt is, en die methode naar zijne ondervinding zal wijzigen: - de meening, dat een door gedurige oefening ervaren docent omtrent zijne allengs verkregene en verbeterde methode, als in navolging van een bekend gezegde, zoude moeten verklaren: de methode ben ik.

Als wij nagaan, wat Gymnasiën behooren te zijn, zien wij,

{==442==} {>>pagina-aanduiding<<}
dat zulke inrigtingen in de eerste plaats moeten dienen, om jongelieden tot de Academische studiën op te leiden, dat is, eensdeels hunne vermogens te ontwikkelen en hun verstand geschikt te maken, om het uit een wetenschappelijk oogpunt gegeven onderrigt te kunnen bevatten en ontvangen, - anderdeels, om hen met de noodige kundigheden te voorzien, die vereischt worden, om dat hooger onderwijs te kunnen volgen en begrijpen. In de tweede plaats evenwel moet dezelfde inrigting ook daartoe strekken, om aan jongelieden - wier bestemming is, om na afloop der cursus al dadelijk praktischer opleiding te ontvangen, en in meer werkdadigen zin ontwikkeld te worden - die mate van kundigheden mede te deelen, welke zij daartoe behoeven, of de beginselen van die wetenschappen te leeren, waarvan hun dáár het vervolg onderwezen wordt; welk onderwijs dan tevens zal strekken, om hun verstand te ontwikkelen.
Reeds dadelijk volgt hieruit de dubbele strekking, de dubbele eisch, waaraan het onderwijs moet voldoen: de formele en de reële ontwikkeling; maar in verschillende mate komen deze beide rigtingen bij de twee hoofdafdeelingen uit, in het algemeen ten opzigte van de gemeenschappelijke studievakken, maar in het bijzonder en wel voornamelijk met betrekking tot de wiskunde. Uit de verschillende opvatting van de bijzondere waarde en het eigenaardige gewigt dier beide rigtingen, met betrekking tot de eerste afdeeling, is, als Ref. meent, het verschil af te leiden, dat er tusschen den S. en hem bestaat ten aanzien van het deel der wiskunde, voor die vorming benoodigd; en hoewel S. eerst spreekt ‘van het louter formele doel,’ en ‘het formeel nut, waarom slechts de wiskunde beoefend wordt,’ is het reële nut, inzonderheid voor den aanstaanden medicus, misschien meer dan hem zelf bewust is, zijn maatstaf geweest, daar hij naderhand beweert, dat ‘de kennis van de meetkunde der vlakke figuren alleen niet voldoende is tot de beoefening der natuurkunde,’ en ‘bovendien de stereometrie (voor den medicus onmisbaar) niet zoo uitgebreid behandeld behoeft te worden, dat men daarom zoude aarzelen, ze bij het wiskundig onderwijs op te nemen.’
Na het doel van het onderwijs in de wiskunde en de uit-
{==443==} {>>pagina-aanduiding<<}
gebreidheid van de lagere wiskunde te hebben aangestipt, zal Ref. aangeven, welk deel voor het onderwijs hem voldoende voorkomt, en de redenen behandelen, die hem van den S. in gevoelen doen verschillen.

Het formele doel van het wiskundig onderwijs is eensdeels het vormen en ontwikkelen van abstractie-vermogen, ten anderen, het geven van heldere denkbeelden omtrent grond en gevolg en redenering die beide verbindt - omtrent de noodige gegevens waaruit, de gevallen waarin of waarin niet, de wijze waarop men tot een waar besluit, eene waarheid, komt - omtrent de vereischten, waaraan eene bepaling moet voldoen, opdat zij gelden moge - omtrent het onderscheid tusschen synthese en analyse - omtrent de systematische behandeling van een onderwerp - in één woord, van de wiskunde als toepassing van redeneerkunde. Maar bij de vervulling van dit hoofddoel kan van zelf het nevendoel worden bereikt, dat er bestaat voor hen, die de wiskunde als hulpwetenschap of als hoofdvak noodig hebben, de kennis namelijk van de gronden der wiskunde zelve, even als S. dit blz. 28 teregt ook voor de philologische vakken aanmerkt. Maar dit nevendoel moet nevendoel blijven, en mag niet als hoofddoel optreden.
Bij het nagaan, welk deel der wiskunde voor de formele vorming het meest geschikt is, zullen wij eerst de meetkunde, daarna de stelkunde beschouwen. Wat vooreerst de meetkunde betreft, dient men wel, wegens hare uitgebreidheid (niet omdat zij minder formeel is, zoo als uit het gezegde van den S. op blz. 25, omtrent de lagere meetkunde zoude schijnen te volgen), de zoogenaamde hoogere meetkunde buiten rekening te laten; maar ook de lagere in haar geheel is, naar Ref. inzien, voor dit doel nog van te grooten omvang. Wilde men toch de theorie van de lijnen, de vlakke figuren en den cirkel (waarbij de goniometrie behoort), van de lijnen en vlakken in de ruimte, van de meest eenvoudige ligchamen, van de vlakke en bolvormige driehoekmeting, van de transversalen, polaren en harmonische snijdingen, en wat er nog meer bij behooren moge - wilde men dit alles voor de formele vorming noodig oordeelen, de min-
{==444==} {>>pagina-aanduiding<<}
ste bekendheid met de uitgebreidheid dezer bijzondere deelen zal het ongerijmde van zulk eene meening doen inzien; en toch zijn zij alle voor het gestelde doel uitnemend geschikt. Volgens Ref. behoort men zich slechts te bepalen tot een van de overigen vrij scherp afgescheiden deel, dat de lijnen, de vlakke figuren, den cirkel en de regtlijnige driehoeksmeting behandelt en vlakke meetkunde pleegt genoemd te worden (omdat men zich daar steeds in hetzelfde vlak beweegt), en dan zal men daarin stof genoeg kunnen vinden, om het formele doel te bereiken, zonder zich, ten koste van de grondige en dus langzame behandeling, aan overhaasting te moeten schuldig maken. Wilde men daarentegen ook de lijnen en vlakken in de ruimte, en de ligchamen, al zij het dan ook slechts de eenvoudigste, bij het vorige behandelen (waardoor in zeker opzigt een geheel zoude ontstaan), in den geest, dien S. wil (blz. 21), en die dan ook voor dit doel noodzakelijk is: ten opzigte namelijk van de overeenkomst en het onderscheid, die er tusschen de eigenschappen hier en in
de vlakke meetkunde gevonden worden, opdat de leerling ‘zich overtuige van het verband en de harmonie, die tusschen de deelen der meetkunde bestaan,’ - dan wordt het veld minstens driemaal zoo groot, en daardoor, hoe geschikt dan ook naar zijnen inhoud, bezwaarlijk vatbaar naar de uitgestrektheid, om in het vormende onderwijs te worden opgenomen; tenzij er eene methode werd uitgevonden, die het driedubbele goed onderwijst van datgene, wat reeds, zoo als, helaas! de ondervinding bewijst, door velen slechts met moeite wordt geleerd. Er is nog een andere weg, om bij die drievoudige grootte, het einde te bereiken, wanneer namelijk slechts eene driedubbele snelheid of eene driemaal kleinere uitvoerigheid werd gebezigd 1; doch de ondervinding zoude leeren, dat men alsdan het formele doel evenmin zoude bereiken, daar langzame en grondige behandeling wel als hoofdvereischte van het onderwijs, vooral in dien zin, mag gelden. Nu is, wel is waar, de bekende opmerking niet on-
{==445==} {>>pagina-aanduiding<<}
gegrond, dat de beschouwing dezer beide deelen het voorstellingsvermogen bijzonder scherpt, en zij daarom vooral voor het onderwijs geschikt zouden zijn, maar Ref. gelooft, dat dit voordeel, hier door de noodzakelijk meer haastige behandeling meer dan opgewogen, even goed en misschien met meer wezenlijk nut ten aanzien der vorming kan verkregen worden door de oefening in meetkundige vraagstukken, wanneer de leerling zelf den weg moet zoeken, om van het bekende terrein het voorgestelde doel langs den gemakkelijksten en kortsten weg te bereiken. Van de overige deelen, die nog tot de lagere meetkunde behooren, is hier niet gewaagd, omdat het wel niet de bedoeling van S. geweest is, om, waar hij van de geheele lagere
meetkunde spreekt, ook die in het formele onderrigt op te nemen.
Het formele doel, dat wij als hoofdzaak aannamen, vordert dus eene niet te groote uitbreiding van het studieveld, zal deze uitbreiding het doel zelf niet doen uit het oog verliezen en verloren gaan; maar nu het nevendoel, het reële, wordt dit bereikt door zulk eene beperking? Dit doel bestaat slechts ten opzigte van die jongelieden, die zich op de natuurkunde als hulpwetenschap, of op de wis- en natuurkundige wetenschappen zelve willen toeleggen, daar toch Literatoren 1, Juristen, Theologanten, geene reële kennis van wiskunde behoeven. Maar voor de eersten is het formele veld dan ook niet genoeg: kennis van stereometrie en mede van bolvormige driehoeksmeting zijn hier vereischten, en wilde men dan met den S., blz. 63, de noodzakelijkheid van het laatstgenoemde vak betwijfelen, zoo is toch zeker het reële nut van stereometrie voor den medicus geen grond, om daarom alleen de formele behandeling ook voor den Literator, der Jurist en den Theologant zoo verre op te voeren, te meer daar de Medicus, die deelen der lagere wiskunde niet uit een formeel, maar uit een reëel oogpunt behoevende, veel spoediger tot zijn doel kan komen.

{==446==} {>>pagina-aanduiding<<}

Overgaande tot het tweede deel der wiskunde, de algebra namelijk, en de bepaling van het deel, dat voor het onderwijs het meest geschikt is, kunnen wij deze wetenschap vooreerst verdeelen in de leer der herleidingen, de algemeene oplossing van vergelijkingen van den eersten tot den vierden graad, de algebraische analyse en de theorie der hoogere-magtsvergelijkingen. De beide laatste deelen worden hier, even als vroeger de hoogere meetkunde, en om dergelijke reden, reeds dadelijk afgezonderd; maar welk deel van het overige moeten wij dan voor het onderwijs behouden? De gewoonte en de wet beide zeggen: datgene, wat met de vergelijkingen van den tweeden graad eindigt; deze grens wordt door S. opgegeven, maar niet bijzonder overwogen; het beweerde toch op blz. 16, dat hier wezenlijk de grens der lagere wiskunde zoude zijn, is weinig naauwkeurig, even als wij dit boven ten aanzien der lagere meetkunde zagen. Maar welke is dan de reden dezer verdeeling? Zij bestaat alleen uit een practisch oogpunt, en is daaruit ligt te verklaren. Hoewel men voor het formele doel misschien met de eerste-magtsvergelijkingen zoude kunnen volstaan, of ook wel tot de vergelijkingen van den vierden graad opklimmen, gaat de eerste grens niet ver genoeg, daar men bij de analytische oplossing van meetkundige vraagstukken meermalen tot eene eindvergelijking van den tweeden graad komt; vandaar dat de oplossing van deze vergelijkingen wegens het praktisch oogmerk noodzakelijk is: en daar vergelijkingen van den derden en vierden graad in de lagere meetkunde niet voorkomen, is de oplossing van deze, weder uit hetzelfde oogpunt beschouwd, niet noodzakelijk, en als zoodanig misschien wordt zij ook niet bij het middelbaar onderwijs gevorderd. Daar wij nu evenwel de goniometrie tot het te onderwijzen deel der lagere wiskunde gebragt zagen, die voor de oplossing dezer vergelijkingen somtijds noodig is, zouden, naar de meening van Ref., deze vergelijkingen geschiktelijk tot dit onderwijs kunnen worden
gebragt, en zouden zij dan voorzeker eene schoone gelegenheid opleveren tot het verkrijgen van een helder inzigt in den aard van vergelijkingen, eene eigenschap, die S. teregt bl. 28 omtrent de vierkantsvergelijkingen opmerkt.

{==447==} {>>pagina-aanduiding<<}

Niet moeijelijk is het nu, in den geest van het voorgaande, de vraag te beantwoorden, of het onderwijs in de wiskunde nog op de Hoogescholen dient te worden voortgezet? Immers de formele vorming behoort uit haren aard bij het middelbaar onderwijs, en het hooger onderwijs bemoeit zich slechts met wetenschappelijke vorming. Vandaar de thans vrij algemeen aangenomen meening, waarin ook prof. Opzoomer met den S. deelt 1, dat de student het niet ten onregte vervelend vindt, dáár nog formele opleiding te moeten ontvangen, waar zij niet meer te huis behoort. Wordt nu het veld der lagere wiskunde zóó begrepen, als het in de voorgaande bladzijden is aangenomen, zoo volgt daaruit van zelf, dat Literator, Jurist en Theologant geen wiskundig onderwijs aan de Hoogeschool meer behoeven te erlangen. Doch voor den Medicus schijnt zich eene zwarigheid op te doen, daar hij nog niets van stereometrie en bolvormige driehoekmeting kent; maar heeft hij dan voor zijne propaedeusis niet nog meerdere vakken noodig? Al ware nu het veld der wiskunde bij het middelbaar onderwijs genoeg uitgebreid, om de opzettelijke beoefening van dat vak aan de Hoogeschool te laten varen, is hij toch nog niet gereed, om dadelijk tot zijn hoofdvak over te gaan. Derhalve zoude er, meent Ref., niets ongerijmds in zijn, om het uit een reëel oogpunt gevorderd onderwijs in de leer van lijnen en vlakken in de ruimte, in de stereometrie en in de bolvormige driehoeksmeting bij de overige propaedeutische studievakken te
voegen: of deze te zamen op de Hoogeschool behooren onderwezen te worden, dan of zij misschien eerder aan de Gymnasiën, in een afzonderlijk jaar bijv., dienden beoefend te worden, is eene vraag, die hier niet beantwoord behoeft te worden; grootendeels ook zoude het antwoord van

{==448==} {>>pagina-aanduiding<<}
de aanstaande herziening der wet op het hooger onderwijs moeten afhangen.

Nu nog een paar opmerkingen over de tweede Hoofdafdeeling der Gymnasiën, waar het onderwijs de strekking moet hebben, om jongelieden voor te bereiden tot een onderwijs in werkdadigen zin, of hun reeds dadelijk de noodige praktische kundigheden moet geven, waarvan zij naderhand in hunnen werkkring gebruik moeten maken of nut kunnen trekken. Het formele en het reële doel van het onderwijs zijn hier in eene verhouding, bijna tegenovergesteld aan die, welke in het straks behandelde op den voorgrond is geplaatst. Hier toch geldt het de reële opleiding en, waar daaraan voldaan is, kan het formele nut niet achterwege blijven; trouwens de opleiding heeft hier niet het doel, om tot eene wetenschappelijke vorming voor te bereiden; maar daarentegen is die vorming zelve hier hoofddoel, al is het dan ook niet in zuiver wetenschappelijken geest, maar eerder met het oog op toepassing, op werkdadig nut; en zulk eene vorming brengt reeds uit haren aard, wil zij goed zijn, tot het oefenen der geestvermogens, het verhelderen der denkbeelden, het ontwikkelen van het verstand. Hier is het van meer nut, een grooter veld te doorloopen, zonder bij ieder afzonderlijk punt met een formeel oogmerk lang te verwijlen; hier treedt de wiskunde als wetenschap, als systematische verzameling van waarheden, van waarnemingen op, welke gekend, maar ook begrepen en onthouden moeten worden, om ze naderhand met vrucht te kunnen toepassen; hier kan men zich niet bij de vlakke meetkunde bepalen, doch moet de leer van lijnen en vlakken in de ruimte en de stereometrie niet alleen, maar ook de beginselen van analytische en beschrijvende meetkunde behandelen, omdat deze juist van zooveel gewigt in de toepassing zijn: hier kan, zoo als S. blz. 15 zegt, de regel gelden: ‘hoe meer, hoe beter, mits slechts de hoedanigheid niet door de hoeveelheid lijde.’

{==449==} {>>pagina-aanduiding<<}

Beide Afdeelingen van de Gymnasiën hebben dus met betrekking tot de wiskunde eene geheel verschillende rigting, maar dit verschil is niet van dien aard, dat in beide minder geschikt door denzelfden persoon zoude kunnen onderwezen worden; integendeel gelooft Ref., dat dit verschil den docent juist voor eene al te onzijdige ontwikkeling en behandeling van zijn onderwerp, vooral ten aanzien van de tweede Afdeeling, zal kunnen behoeden, zoodat hij met het reële doel gelijktijdig ook zooveel mogelijk het formele zal behartigen, dat altijd voor de ontwikkeling der leerlingen van veel belang zal zijn. Er volgt evenwel uit het gezegde, dat beide Afdeelingen in geen geval gezamenlijk hetzelfde onderrigt mogen ontvangen, waardoor toch óf ééne der beide rigtingen, óf misschien wel beide te gelijk uit het oog zouden verloren worden, dus nimmer het doel van dat onderwijs zoude kunnen bereikt worden. Indien dus hierop gelet wordt, heeft de verbinding van beide Afdeelingen tot een geheel niets verkeerds of ongerijmds, zoo als men misschien uit het onderscheid in rigting zoude opgemaakt hebben; bovendien is deze verbinding niet zonder eigenaardige waarde, daar beide soorten van leerlingen het onderwijs in geschiedenis en aardrijkskunde grootendeels gemeenschappelijk kunnen ontvangen, en de nieuwere talen en beginselen van natuur- en scheikunde, voor de leerlingen der tweede Afdeeling van het grootste belang, ook bij die van de eerste niet geheel mogen achterwege blijven, terwijl voor dezen eindelijk de oude talen mede als hoofdvak van formeel onderrigt optreden, waarvan de eerste beginselen, met het oog op terminologie, voor genen ook niet onontbeerlijk zijn.
Zulk eene verbinding is het nu, wat in een Gymnasium gevorderd wordt, en wanneer daarbij de boven aangetoonde, noodzakelijke afscheiding van het wiskundig onderwijs plaats heeft, is zulk eene verbonden inrigting zeker even goed, zoo niet beter in staat om aan hare eischen te voldoen, dan wanneer bij eene verdeeling in twee bijzondere inrigtingen voor sommige leervakken een dubbel personeel werd gevorderd, en daardoor aan iedere afzonderlijk eene minder groote uitbreiding te beurt konde vallen. Maar

{==450==} {>>pagina-aanduiding<<}
zulke inrigtingen zijn nog zeldzaam in ons Vaderland, bij welke namelijk ook de tweede Afdeeling eene genoegzame ontwikkeling heeft bekomen, om wezenlijke resultaten te kunnen opleveren; op den voorgrond in dit opzigt staat voorzeker de inrigting te Maastricht, waaraan S. verbonden is, en die, zoo als zij voor weinige jaren gewijzigd werd, wel als een voorbeeld ter navolging mag aanbevolen worden, waarbij het zeer wenschelijk is, dat er zich eerlang vele anderen mogen kunnen scharen; onder deze vertrouwt Ref. dat het Gymnasium te Deventer, bij het bestaande verband met het Athenaeum aldaar, niet zal achterblijven.

Deventer, Febr. 1850.
d. Bierens de haan.








{==451==} {>>pagina-aanduiding<<}

Floris ende Blancefloer,


door Diederic van Assenede.


(XIIIde eeuw.)

‘Wir erklären unsrerseits, dass es keinem Literator gelingen kann, aus der ganzen holländischen Poesie der Vergangenheit und Gegenwart ein zarteres, ein in Sprache und Darstellung vollendeteres Gedicht nachzuweisen.’


Hoffmann v. Fallersleben.
‘De Hollanders zijn vreemdelingen geworden in hunne eigene Literatuur,’ zegt de Duitscher Mone: hij zeide de waarheid; en hij had meer dan menig ander het recht die waarheid uit te spreken. Want in het zelfde tijdsgewricht, dat de deftige Hollandsche geleerden zich nog in hun mollig drapeerenden kamerjapon zaten te vergasten op de duizend werf genotene, duizend werf herwarmde en op nieuw verslonden schoonheden der Heidensche kunst, of zich ter katheder het zweet des arbeids van voorhoofd en gouden-brille-glazen wischten, bij de honderd-en-eerste lofrede op onze staatsmannen en dichters der Zeventiende Eeuw, op den ‘rijkdom onzer voortreffelijke moedersprake’, op den ‘invloed’ van dit en dat, ‘met betrekking’ tot dezen en genen, en vooral op het gezond verstand en de geleerdheid, op de bedaardheid en eenvoudigheid en billijkheid in 't oordeel, waardoor zich de Nederlanders steeds zoo schitterend onderscheidden van hunne hartstochtelijke, opgeblazene, bevoor-
{==452==} {>>pagina-aanduiding<<}
oordeelde en in menig opzicht achterlijke naburen - in dat zelfde tijdsgewricht greep de Duitsche aesthetici en filologen een diepe, een edele deernis aan met de zoo jammerlijk veronachtzaamde, met de menig maal zoo schaamteloos door het slijk getogen oude Literatuur dier zelfde nette, geleerde en onbevooroordeelde Nederlanders. Hoffman von Fallersleben en later Mone maakten zich op, grepen den pelgrimsstaf, en reisden naar Holland, om, te midden der Ongeloovigen, als in een ander Palaestina neder te knielen bij de begraafplaatsen van de overblijfsels der gemartelde Nederlandsche Kunst. Een ander Duitscher, Jacob Grimm, kwam voor ons het ongedane werk verrichten der eerste doorgraving van de mijnen onzer taal in het tijdperk van haren hoogsten bloei (1170-1350), en het bewijs leveren, dat Duitschland niet slechts het wintervoeder voor het vee bij ons moet komen maaien - niet slechts op onze kantoren en in onze winkels den handel voor ons moet
komen drijven - maar dat wij wellicht onkundig van den goudschat onzer Taal en Letteren zouden gebleven zijn, indien Duitschland deze aders niet genadig had ontgonnen. Voeg daarbij, dat zelfs in de historische en artistische nasporingen, waartoe het persoonlijk binnengaan tot het innigste onzes volksen huiselijken levens volstrekt vereischt werd, een Duitscher het verder gebracht heeft dan iemant onzer: want voor zoo veel mij bekend is, maken de Nederlandsche volksoverleveringen, medegedeeld door J.W. Wolf, de talrijkste onzer verzamelingen uit; en niemant voorzeker, die ze hooge belangrijkheid betwisten zal.
Gedachtig aan het wijze voorschrift de laver son linge en famille, zou ik mij echter onthouden hebben, als inleiding tot het hier aan 't hoofd vermelde dichtwerk, deze voor ons weinig vleiende aanmerkingen neêr te schrijven, in een tijdschrift, dat ook onder Duitsche oogen zal komen - ware 't niet, dat zich in de laatste jaren verscheidene blijde verschijnsels aan het donker uitspansel onzer Letter- en Kunstkennis hadden opgedaan, die wellicht nog eenmaal het genot van een glansrijken dag ook voor den minst helderziende onder ons volk voorspellen; verschijnsels, die ik met heel mijn hart en met meer genoegdoening dan er in gispen en

{==453==} {>>pagina-aanduiding<<}
toornen te zoeken valt, als hoopvolle morgensterren, als een vriendelijken uchtendschemer, eerbiedig maar met warmte verwelkom.
Dank zij den vereenigden pogingen van Willems en zijne vrienden in Zuid-Nederland, van eenige krachtige jongere en een enkelen ouderen Letterbeoefenaar in het Noorden, voor welke de wenken uit Duitschland bij eigen vlijtige nasporing niet vruchteloos bleven - behoeft geen leek ten onzent meer volkomen vreemdeling te zijn in de verheven geheimenissen der Middeleeuwsch Nederlandsche, of (gelijk de Duitschers het ons leerden noemen) Middelnederlandsche Kunstdienst op het gebied der Letteren. Menig oud en schoon dichtwerk, dat bij vergissing door de ‘opruimende’ hand van het Klassicisme der twee laatste Eeuwen op deze of gene donkere boekerijplank vergeten was, na dat et, bij de kloosterverwoestingen der Zestiende, als door een wonder gespaard bleef - menige onaanzienlijke pergamentbundel, waar boer of burger nog geen lijmsmelter 1 tot kooper voor had kunnen vinden - menig schilderachtig lied, van bestjen op kleindochter overgedragen - menige belangrijke samenstelling, die nog herkenbaar bleef, spijt de verbasterde formen, die zij door den loop der eeuwen had aangenomen - is door de genoemde waardige letterminnaars gevonden, opgenomen, gezuiverd, door den druk verhonderdvoudigd, en eenigzins toegankelijk gemaakt voor het algemeen. Bovendien - Snellaert heeft met oordeelkundige hand de outlines getrokken onzer Literatuur in haar geheel, en hij houdt zich bezig met (op de door hem gelegde grondslagen) het geheele gebouw onzer Lettergeschiedenis te voltooien. Jonckbloet en M. de Vries prikkelen ons verlangen, de eerste naar zijn Geschiedenis der Middelnederlandsche Letterkunde, de andere naar het Middelnederlandsch Woordenboek. Zoo zal eenmaal de Hollander, die tot heden alleen de AEneïs van buiten leerde en zijn gelaat in de plooi van een soms nog vrij minachtend vraagteeken trok, als iemant van
ridderëpos of germaansche, christelijke legende sprak, van de nederland-
{==454==} {>>pagina-aanduiding<<}
sche lyriek aller tijden, of van ons drama der Veertiende Eeuw, zoo zal hij, met een weinig goeden wil, zich het Muzeüm onzer Letteren in haren eersten leeftijd (1100-1450) zelf kunnen ontsluiten.
Maar daar moet méer gedaan worden. Ook zij, die géen goeden wil hebben, moeten tot het inzicht komen, dat het thands groenend lover van den Nederlandschen Letterstam, steeds geschud door velerlei wind van leeringe, zich den grond, waar de boom in geworteld is, niet heeft te schamen, en dat de Graeko-latijnsche kweeking der drie laatst verloopen eeuwen, hoe zeer den boom ongetwijfeld in sómmige opzichten van groot nut geweest, niet heeft nagelaten hem met Graeko-latijnsche paraziet-planten te overdekken, die geëindigd zouden hebben met alle leven er in te verdooven, indien schokken van velerlei aard, sints het jaar 95, de oude orde van zaken niet allengskens hadden doen verdwijnen, en het champinions-leven in onze Literatuur dermate hadden aangetast, dat zij aan haar eigenen, oorspronklijken aanleg, natuurlijke voeding en opbloeiing kon worden te-rug-gegeven.
Men heeft zich oneindige moeite getroost - dikke folianten en quartijnen volgeschreven - om den Hollander te bewijzen, wat uitstekende dichters en redenaars de vreemde, vooral de doode volken, hebben opgeleverd; met wat ontzag alle auteursnamen in us en o behooren te worden begroet. Men heeft het onmogelijke gedaan, om ons belangstelling in te boezemen voor de boerderij van den vader van Horatius, voor de buitenplaats van Cicero, voor de zeven steden, die aanspraak maken op den naam van Homerus' bakermat; men is er in geslaagd het vreemde element vrij wel bij ons te assimileeren, en de Hollandsche binnenkamers zijn opengesteld geweest voor de receptie van alle mogelijke spiernaakte godtjens en godinnetjens, aangevoerd door Junoos eerlozen echtgenoot; de plaats der weggeruimde kapelletjens en kruisbeelden in den hof en aan den landweg zijn ingenomen geworden door de beeltenissen der ontuchtige gade van Vulkaan en hare geheele progéniture, van Kupido af, tot Priapus inkluis; schaterende boksvoeten verschenen onzen eerbaren jongedochters bij den toiletspiegel, zoo niet aan de

{==455==} {>>pagina-aanduiding<<}
theetafel onzer huismoeders; het beeld van Cleopatra was menigen lands- of stadsregènt gemeenzamer dan dat zijner weêrhelft; terwijl de laatste zoo menig maal van Achilles en de beide Ajaxen had hooren ophalen, dat zij, half op haren leunstoel ingesluimerd, wanneer de toesleê van heur egaâ voor de deur stil hield, zich somtijds verbeeldde de strijdkar van den vluggen voltigeur te hebben hooren aanrollen, of een toornigen maar snelvoetigen Griek, gedeeltelijk gekostumeerd als een wederdooper, het zaaltjen te zullen zien binnenstuiven.
Nous avions chassé le naturel. Qu'il n'est pas revenu au galop - had zijn redenen. Die redenen zijn gedeeltelijk weggevallen: haasten wij ons het verbroken evenwicht te herstellen, en als wij behoefte gevoelen de vleugelen onzer ziel uit te spannen en te reppen in den koestrenden glans van het dichterlijk verleden - welnu, onze Nederlandsche jaargetijden hadden een lente zoo rozekleurig en lieflijk als eenige beschaving ter waereld; de stroom van óns volks- en kunstleven heeft een bergbron met zoo grootschen en helderen waterval als maar denkbaar is: laven wij dáar onze dorst, en gaan wij niet langer zonder voorbehoud te wed ter plaatse, waar vreemde vloeden de bedding, ja, hebben verbreed, maar langen tijd de rivier in haar natuurlijken loop hebben gehinderd en hare wateren troebel gemaakt.
Ik ben niet tegen de beschaving der Zeventiende Eeuw; ik heb altoos sympathie gehad voor het streven van Potgieter om den rechten zin voor dat krachtig tijdvak bij het tegenwoordig geslacht te doen herleven. Getuige mijn pleit voor onze Bouwkunst van 1600. Maar daar vallen twée elementen in onze maatschappij der Zeventiende Eeuw op te merken: een nog altoos Hollandsch - en een gants Onhollandsch, hierboven in een enkele zijner uitingen gekenmerkt. Dat echt Hollandsche erken ik, neem ik op, zou ik tot geen prijs uit onze geschiedenis verbannen willen zien - al is het ook een Hervormd-Hollandsch: maar het vreemde, het polytheïstische, het anachronistische - dat laat mijn hart geheel koud; en mijn rede komt zoodanig tegen het beginsel der galvanische agitatie van de afgestorven kunst der Antieken in opstand, dat het mij én het antiquariesch genot vergalt van de meesterstukken der Graeko-Romeinsche oudheid, ook waar die op

{==456==} {>>pagina-aanduiding<<}
hun ware licht worden gezien, én het genot van het echt Hollandsche-zelf in de kunstwerken der 17de Eeuw. Maar, ik herhaal het, ik neem de geschiedenis onzer Literatuur gelijk zij is, en ik beken mijn ongelijk, wanneer ik ooit, om het Heidensch onnatuurlijke, het Hollandsch eigenaardig schoone heb voorbijgezien of te kort gedaan. Ik laat mij niets ontnemen van wat mij als Hollander toekomt: op het gebied der Kunst verloochen ik het stokoud neepjensmutsjen niet, beminnelijk van goedhartigheid en eenvoudigheid, eerbiedwaardig door Godsvrucht en reinheid van denkbeelden, gezeten voor haar foliobijbel, de schriften onderzoekend, om er het licht voor haar levenspad zelve in op te sporen, en er zich luttel rekenschap van gevende of zij het den Kerkvaders der eerste eeuwen en den grijzen leeraars van het Trentsche Koncilie tracht te verbeteren, of dat zij ze bloot kontroleeren zal. Maar dan eisch ik ook van anderen, dat zij even wéinig exkluzief zijn; dat zij de geschiedenis der Nederlandsche Nationaliteit niet eerst dáar beginnen, waar húnne nuance zichtbaar wordt in de Nederlandsche colors. Grond, klimaat, taal, zeden, middelen van bestaan, volkscharakter, zij zijn in de laatste tien eeuwen niet alle onveranderd het zelfde gebleven - maar de overgangen zijn zacht en geleidelijk geweest; de verhouding van vele tot het overig Europa is de zelfde, en de gehechtheid aan het eerste leerstuk des Christendoms kenmerkt de Hollanders bij voortduring. Indien men nu billijkerwijze het Graafschap Holland niet vreemd aan de Republiek en het Koninkrijk rekenen kan - is er dan niet méer reden zich met de Geschiedenis, de Beschaving, de Kunst, van dat Graaflijk Tijdperk, een tijdperk onzes eigen volksbestaans, bekend te maken, dan al onze studiejaren weg te schenken aan de beoefening der Geschiedenis en der Poëzie van vreemde, van gants uitgeroeide volken? - Vooral, dunkt mij, indien er eenige hoop bestaat, dat
men, bij zijn toeleg, meer dan de kennis van eigen vroeger leven zal opdoen; wanneer men genot voor ziel en zin zal te danken hebben aan de voorwerpen dier kennis.
Dat des bevoegden zich dan, voor onze eigene oude Poëzie, een klein gedeelte der moeite, der bearbeiding, vertaling, rang-
{==457==} {>>pagina-aanduiding<<}
schikking,kommentariëering getroosten, die de geleerden voor de zoogenoemde Klassieke Letteren plegen op zich te nemen: dat zij onze oude Literatuur onder véler bereik brengen; ook om daardoor een afleiding te meer te scheppen van den hedendaagschen Fransche-roman-cloaque.
Zeker, de ongeregelde menschelijke hartstochten hebben zich-zelven ook niet geheel verzaakt bij de samenstelling der Middelnederlandsche gedichten - maar een tegenwoordig Uitgever heeft het in zijne hand om het slechte daarin schadeloos te maken, zonder de mededeeling te verzwijgen, dat hij hier of daar een zuiverenden toets, een sluierend glacis heeft aangebracht. Daartoe vooral is het echter noodig, gelijk een geacht medearbeider in den Gids voor Maart in vollediger en sierlijker form heeft aangewezen dan mij gegeven is, daartoe is het noodig, dat de verwerker of vernieuwer van eenig oud gedicht dit in zich opnemen kunne en uitstorte schier met de zelfde natuurlijkheid, als of het een oorspronkelijke vrucht van zijn geest ware. Hieruit volgt, dat er dan zoo veel mogelijk harmonie gewenscht wordt tusschen den oorspronkelijken auteur en zijn tolk; opdat men werklijk den eerste in de formen van den laatste herkenbaar vinde. Die toch Homerus in zijn eenvoud en naïeve verhevenheid, in het teder waas, dat de eeuwen over zijn tafereelen verspreid hebben, uit de hoogdravende Hollandsche alexandrijnen zou willen leeren kennen, of eenig dichter, welken ook, uit het geniaal gebruik, dat Bilderdijk, in zoogezegde ‘navolging’, van de vaerzen diens dichters gemaakt heeft - zou die niet onmisbaar op een dwaalspoor geraken?
Maar meer dan bij andere loopt men bij het vertalen van Middelnederlandsche stukken gevaar den auteur te lasteren, wanneer men niet eene levendige en als broederlijke sympathie gevoelt voor zijn werk. Doorgaands achten en stellen de moderne bewerkers zich in alle opzichten zoo hoog boven hun middeleeuwsch origineel, dat zij hem niet alleen verbeteren willen, maar soms aan zich-zelven en hun lezer verschuldigd wanen te zijn, daar waar de auteur ernstig, gemoedelijk, doch ietwat onnoozel geweest is - te glimlachen, te schertsen, te spotten, opdat men toch niet denken zou, dat de vertaler zoo dom ware als de schepper der stof!

{==458==} {>>pagina-aanduiding<<}

Wat mijne voordracht aangaat van Diederic van Assenedes Floris en̄, Blancefloer: ik beken, dat ik niet allezins bevoegd was mij tot den tolk van den dertiende-eeuwschen dichter op te werpen; maar ik geloofde, dat ik minder misdeed mij aan de bewerking te wagen, dan gevaar te loopen, dat zij ongedaan bleef; en - ontbreekt mij de volheid der kennis van de oude form, en des meesterschaps over de nieuwe, en moet de vertaler, wat dat betreft, eigenlijk altoos bóven zijn voorganger staan - ik behoef daarentegen geen kleinheid voor te wenden, of te onpas geen meerdere wijsheid te luchten, waar ik meêga met de denkbeelden van mijn dichter; en zoodanige gelijkheid van maat is óok een vereischte - als ik boven reeds zeide.
Ik zal hier geen letterkundige verhandeling schrijven over de voortreffelijkheden van den Floris en̄ Blancefloer. Ik geef Gervinus 1 toe, dat Floris niet als een typus van zijn tijd, niet als een epiesch charakter in engeren zin kan gelden; dat wij hier de zedelijke kracht, de intellektuëele diepte en de aesthetische hoogte missen onzer oudere heldendichten; ik voeg er bij, dat de verwarmende adem der extatische Godsdienst niet - zoo als men het in een Middeleeuwsch werk soms duchten mocht en Gervinus het er meermalen in beklaagt - kénlijk doortrilt in Diederics heldere harptonen: doch als het stuk schoon is, hebben wij niets meer van het kunstwerk te vergen: zij den Christen het christelijk beginsel dáar ook een voorwaarde toe! Dat dit beginsel hier doorstraalt - blijkt uit de tijd der vervaardiging.
De eenige dagteekening, die wij aan Diederics naam verbonden vinden, is 1273; in welk jaar Diederic van Assenede als ‘Clerc’ der Gravin Margaretha van Vlaenderen vermeld wordt.
De volmaaktste nieuwe voordracht, die van dergelijk dichtstuk denkbaar is, zou ik, met Chateaubriand, haast in eene vertaling regel voor regel zoeken. Mijn tijdsgebrek heeft mij genoodzaakt nog al verre van dat stelsel af te wijken. Ik breng de schoonste en, zoo mogelijk, charakteristiekste brokken zoo trouwelijk over als ik vermag; ik vat het an-
{==459==} {>>pagina-aanduiding<<}
dere maar samen. Ik zeg ‘zoo mogelijk’: sommige charakteristieke plaatsen ontbraken in het eenig bestaand Handschrift, waar Hoffmann zijn uitgaaf naar bewerkt heeft; en vermoedelijk, dat ik, om een reden, die men uit mijne voorgaande bedenkingen des noods op zou kunnen sporen, die plaatsen tóch niet geven zou. In zijn tegenwoordigen toestand bevat het HS. 3978 vaerzen.
Mocht ik niet al te groot onrecht aan Assenedes dichtstuk door mijne behandeling gedaan hebben. Het lag buiten mijn plan ook slechts te streven zoo verdienstelijk een werk te verrichten als Diederic, toen hij, die meê eens andren samenstelling tot leiddraad had, zijne zangen uitstortte: ‘Freilich,’ zegt Hoffmann, ‘hat die wunderliebliche Sage von der rothen und weissen Blume, dieser aus lauter Blüthenduft und Farbenglanz gewobene Stoff, grossen Antheil an dem Werthe dieser Dichtung. Grösser aber ist der Antheil, den wir dem Dichter selbst, Diederic van Assenede, zuerkennen müssen, denn er hat durch seine Behandlung des wälschen Originals aus Flore und Blanchefleur ein neues, ein noch schöneres, ein echt holländisches Gedicht geschaffen.’
Ik tracht slechts den lezer Assenedes albastergroep (een minder gekunstelde Paul en Virginie!) wat trouwer af te schetsen, dan in de blaauwboekjens plaats heeft, welker jammerlijk proza-alleen, sints de Vijftiende Eeuw, de herinnering van dat teder paar gelieven nog onder ons volk bewaard heeft.

Nu hoort naar mij! Ik zal een avontuur van minne gaan verhalen, dat boeren en dwazen niet betaamt te hooren; maar hun die verstand hebben - 't zij geletterde, of leek, of welgeboren vrouw - en wien de liefde zoowel blijdschap als droefheid heeft aangebracht, dien stonde ik toe tegenwoordig te zijn, waar dit verhaal wordt voorgedragen. Ook ontzeg ik het hooren er van niet aan alle welopgevoede lieden, die goed en kwaad te onderscheiden weten. 't Is alles van eene standvastige min - van blijdschap en droefheid. Merkt wel op, gij Heeren en gij Vrouwen: de liefde gaat dus wel een vreemden gang, dat ook hartzeer haar volgt.

{==460==} {>>pagina-aanduiding<<}

Diederic van Assenede zult gij 't, alle, dank wijten, dat u verhaald werd, hoe Blancefloer en Floris, twee schoone kinderen, ter waereld kwamen, en in hun leven zoo veel leed en rouwe en zoo menig maal blijdschap en zoo groote vreugde door de liefde gevonden hebben.
Wij vinden gemeld, dat in overoude tijden, een Heidensche Koning uit Spanje, op den raad zijner wijze mannen, met een groote menigte volks te scheep ging, tegen de tijd, dat de zomer het nieuwe gras en lover brengt. Fenus - zoo was diens Konings naam. Welhaast ankerden zij voor een zandige streek, en liepen der Christenen land op. Roof en brand deed Koning Fenus alomme stichten, muren afbreken, burchten slechten; kloosters, kerken en Godshuizen vernielde hij. Mannen en vrouwen, alles werd omgebracht, en de buit te scheep gedragen. Zoo werd in veertig dagen de landstreek verwoest; op dertig mijlen van zee was geen Christen meer te zien, geen eigendom meer te speuren. Toen deed de Koning nog veertig hooggeprezen ridders wapenen en liet hen de bergen en wegen en straten van alle kanten berijden, om de pelgrims te lijf te gaan, te berooven, en om te brengen, of gevankelijk meê te voeren. Onder deze nu bevond zich ook een Franschman, die Graaf was en van edelen geslachte. Daar hij zich moedig en tot het uiterste verweerde, wilden de Mooren hem het leven niet laten, en hij werd verslagen op den weg. Hij had zijne dochter daar met zich, die, op raad van haren Bisschop, te bedevaart naar Rome wilde. Haar man was doodgebleven in den strijd. Hoe groot was haar nood! Zij zag haren vader verslagen, en nog méer moest zij lijden, want zij maakten haar gevangen en voerden ze weenend en klagend voor den Koning. Fenus herinnert zich vol vreugde, dat de Koninginne hem had aangezocht eene Christen jonkvrouwe uit den vreemde over te brengen. Nu deed hij rondroepen, dat hij vertrekken wilde. Allen kwamen scheep; de vaart was hun wel geslaagd; zij hadden groote schatten gewonnen; met volle zeilen voeren zij van daar, en werden al spoedig in de haven van Toledo aan wal gebracht. Thuisgekeerd nam nu de Koning, bij de verdeeling van den buit, de gevangen Vrouwe op hoofsche wijze bij de hand, en deelde haar der

{==461==} {>>pagina-aanduiding<<}
Koninginne toe. Deze vond zoo veel behagen in de gevangene Gravin, dat zij haar vrijheid gaf hare Godsdienst waar te nemen; dat zij haar van goede zorgen omringen deed, en eene vriendin van haar maakte.
Op zekeren dag, dat de jeugdige weduwe bezig was eene banier voor haren Heer den Koning te borduren, waar zij de portretten van het koninklijk echtpaar in gewérkt had, kwam hare meesteres bij haar, en merkte op, dat zij onpasselijk werd. De Koningin nu stond eerlang moeder te worden van haren eersteling, en thands bekende de Gravin aan deze, dat ook zij een liefdepand van haar beschreiden egaâ onder het harte droeg. De vrouwen brachten op den zelfden dag, ‘eens Palmensondaechs’, een schoon kind ter waereld. Dat der Koninginne was een jongen en kreeg den naam van Floris, het meisjen der gevangene Christin werd gedoopt en Blancefloer genoemd.
Floris werd ter opvoeding gegeven aan de moeder van Blancefloer - want het had den ouders duidelijk gebléken, dat zij was ‘van hoghen gheslachte’ en dat hare gepeinzen en haar leven hieraan in wijsheid en adel van gemoed beandwoordden.
De kinderen nu altijd samen zijnde, zoo schoot de teêrste verknochtheid reeds wortel in hun hart, eer zij nog vijf jaren oud waren. Zij waren beide zoo schoon, dat men in geen land ter waereld ooit zoo schoone kinderen gezien had. De vader, de woeste krijgsman, beminde zijn zoon meer dan zich-zelven, en was op niets anders bedacht, dan om eenmaal den geleerdsten, rijksten, beroemdsten Koning van hem te maken. Hij wilde hem daarom al dadelijk ter schole zenden, opdat hij de Letteren mocht kennen en verstaan! Maar Floris barstte uit in tranen, toen zijn vader hem dit aanzeide:
‘Lieve Heere,’ zeide hij, ‘dat kan niet gebeuren! Ik zal noch lezen, noch schrijven kunnen, noch iets van de leering verstaan - ten zij Blancefloer met mij ga.’
De vader beloofde hem dit dan; en gezamendlijk togen de kinderen ter schole.
Thands meer malen alleen zijnde, spraken zij vrijer met elkaâr, en, voor ieder hunne tedere liefde verbergende,

{==462==} {>>pagina-aanduiding<<}
gaven zij er elkánder de innigste blijken van. - Binnen vijf jaren spraken zij tamelijk wel Latijn, en konden zich nu bij den weg en in den hof met elkander onderhouden in eene taal, die de ongeletterden niet verstonden. Eindelijk blonk hunne liefde echter dermate in 't openbaar, dat de Koning ernstig ongerust, ja, vergramd, en op alle middelen bedacht werd, om een einde te maken aan Floris' neiging voor de arme dochter der gevangene Christin.
Hij ging, naar eereplicht, tot de Koninginne. ‘Vrouwe,’ zeide hij, ‘wij hebben, naar ik inzie, Floris ons kind verloren.’ De Vrouwe was standvastig van gemoed; te meer beving haar des een groote vrees. Uit zijn gelaatskleur zag zij duidelijk, dat hij gram en verbolgen was; zij peinsde dan, hoe zij hem minlijkst en met zoete redenen te gemoet kon komen: ‘Ai Heere,’ zegt zij, ‘door wat oorzaak zullen wij ons kind verliezen? Zeg het mij, en wij zullen den besten raad kiezen, die wij er op vinden kunnen.’ - ‘Vrouwe,’ zegt hij, ‘ik zal 'et u verklaren: Floris heeft, uit allen zinne, zijn liefde zoo sterk op Blancefloer gesteld, dat hij, naar hij zegt, haar niet op zal geven zijn leven lang. Vrouwe! is mijn raadslag ook de uwe, en dunkt het u welgedaan - dan zal ik haar laten onthoofden. Als dan de droevige tijding, dat zij dood is, Floris bereiken zal, zoo houd ik mij verzekerd, dat hij haar zal vergeten, en zijne liefde keeren ter eener andere, die hij met eere beminnen mag. Dan wil ik, dat hij, als betaamt, een vrouwe van hoogen geslachte zal nemen.’
Zoo haast de Koninginne vernam wat den Koning zoo zeer misviel, was zij geneigd tot goedertierenheid en heuschheid, en bedacht zich snel, hoe zij bewerken mocht dat der Jonkvrouw het leven gespaard bleef en des Konings toorn gestild wierd. ‘Heere,’ zegt zij, ‘deze raad is goed; maar, volgends hetgeen gij hebt opgemerkt, zal ik trachten ons beteren raad te schaffen. Naar allen schijn bemint Floris het zoo edel opgetogen kind Blancefloer, die in waarheid schoon is, met zulk een standvastigheid, dat ik hooglijk duchten zou... dat ik in groote vreeze ben, of hij niet reddeloos verloren zou gaan en sterven van droefheid bij het vernemen der tijding. Dan zou onze schade en ons verdriet

{==463==} {>>pagina-aanduiding<<}
meer zijn dan te voren. Daar is geen lof noch roem meê te behalen, 't zou niemants nut zijn, zoo zij gedood en ongelukkig wierd gemaakt: 't is beter, dat zij in 't leven blijve!’ - ‘Maar wat raadt gij dan?’ En nu geeft hem de Koningin als middel aan de hand: dat de meester der tegenwoordige school van de kinders eene ziekte zou voorwenden, opdat men Floris naar eene andere stad ter schole kon zenden. De moeder van Blancefloer zou men noodzaken, om den wille van haren verzwakten toestand, aanspraak te maken op de voortdurende hulp harer dochter - dan kon Floris niet aandringen op het samengaan - en verwijdering, afleiding door den omgang met andere speelgenoten, zou wellicht de liefde verdooven kunnen. Men kon hem ook beloven, dat na veertien dagen Blancefloer tót hem gezonden zou worden.
Nu ontbood de Koning - Floris, opdat hij tot hem kwame. ‘Zoon,’ zegt hij, ‘het misvalle u niet, dat uw meester ziek is en te bedde ligt, zoo dat hij de klerken niet verzorgen kan, noch de school gaande houden. Daarom zal ik u elders heenzenden. Daar zult ge welkom zijn en goed ontvangen worden. Gij zult daar blijven en ter schole gaan, en lezen en schrijven leeren.’
‘Heere,’ sprak Floris, ‘waar blijft Blancefloer dan?’ - ‘Lieve jongen,’ zegt de Koning, ‘die blijft hier.’ Toen liepen Floris de tranen over zijne wangen en hij begon luide te snikken. ‘Doe dat niet, Heer!’ zeide hij: ‘dat gebod zou mij te zwaar vallen; doet ge Blancefloer daar niet mét mij - ik zal er niet kunnen verblijven.’ Toen troostte hem de Koning, en beval hem blijde te vertrekken: hij zou binnen veertien nachten of eerder Blancefloer tot hem zenden.
Floris reisde wech met een vertrouwden kamerling. Maar toen de bepaalde tijd verstreken was, en zijne geliefde niet kwam, werd Floris diep bedroefd; hij weigerde te eten en te slapen; zijne oogen begonnen hol te staan, en hij verviel zoodanig, dat men ging vreezen voor zijn leven. In allerijl gaf men den Koning bericht van het gevaar. De mare trof hem vreeslijk; hij werd ten hoogste vertoornd; nu riep hij de Koninginne tot zich: ‘Vrouwe,’ zegt hij, ‘ziet gij nu, waar ik toe gekomen ben? De kamerling doet ons kwade

{==464==} {>>pagina-aanduiding<<}
tijding van onzen zoon geworden: nu kunt ge zien, hoe wij hiermeê vervaren zullen! Ik weet niet, of het door tooverije van Blancefloer of door eigen krankzinnigheid is, dat zij Floris' geheele ziel aldus heeft ingenomen! ... Men voer ze haastelijk vóor mij; ik wil haar terstond doen onthoofden. Hij zal er lichtlijk afstand van doen en hare liefde gants vergeten, als hij kennis van haar dood krijgt.’
Heere God! wat groote dwaasheid heeft de Koning daar uitgesproken, dat ze tooverij zou gedaan hebben! Zoo vroeg immers heeft ze de liefde reeds in haar hart ontvangen, toen hij haar voor 't eerst beminde, dat zij nog geen goed of kwaad te onderscheiden wist. Hare wederliefde was zoo uitermate groot, dat zij, sints hij haar verliet, geen oogenblik van vreugde gesmaakt heeft. Zwaar viel haar het leven; de onrust verliet haar niet. Maar dit was haar niet ter oore gekomen - dat er aldus over haar gesproken werd.
De Koningin spande haren geest intusschen in, hoe zij ze aan den dood ontrukken mocht. Toen gaf zij den Koning als middel aan de hand, Blancefloer, het schoone kind, te Nicle ter markt te voeren, en haar aan vreemde kooplieden te verkoopen, die ze verre wech zouden voeren; zóo, dat er de Koning zich niet meer om zou behoeven te vergrammen, noch er een doodslag om te begaan. De Koning liet zich belezen. Blancefloer werd te Nicle ter markt gebracht en voor groote schatten aan de koopers in handen geleverd.
Hoort, wat zij voor haar gaven! Ik zal het u melden: zij gaven sestig pond gouds; honderd staven zilver, wel geteld; honderd stukken zijde; honderd satijn; honderd gouden bekers; honderd purpren prachtgewaden; honderd roode zijden mantels; drie-honderd goede jachtvogels - valken, haviken en sperwers; honderd groote en snelle paarden. Ook gaven zij nog een gouden drinkvat, waarop verbeeld stond, hoe Paris, des Konings zone van Troje, Helena ontvoerde, en haar man, Koning Menelaus, hem zeer verbolgen achtervolgde; hoe Agamemnon het leger leidde, en de Grieken Troje belegden, en de muren stormenderhand aantastten; en hoe er van binnen tegen in gestreden werd. Ook was op het deksel de twist der drie godinnen om den schoonheidsappel afgebeeld. Een karbon-
{==465==} {>>pagina-aanduiding<<}
kelsteen schitterde bij den top met zoo krachtigen glans, dat er geen kelder zoo duister is, of de bottelier, dien steen in de hand houdende, kon, zonder vuur of licht, het daar zoo helder maken, dat men er gemaklijk moerbeziën- of honig- en specerijdrank van wijn zou hebben kunnen onderscheiden, zoowel als zilveren van gouden penningen. Die karbonkel werd door een daarboven staanden en als levend schijnenden vogel vastgehouden. Dit drinkvat was het werk van Vulkanus; AEneas bracht het uit Troje, en schonk het eener geliefde van hem in Lombardije; toen kwam het, door versterving, van den eene op den andere, en eindelijk in de handen des Keizers van Rome, wien een dief het ontstal, die het op de markt te Nicle verkocht had.
De handelaars waren zeer verheugd met den aankoop, en begaven zich naar Babylonië om den Emir het schoone blonde kind aan te bieden. Die Emir had de gewoonte alle jaren eene andere vrouw te nemen; maar de schoonheid van Blancefloer ziende, en uit haar voorkomen bespeurende, dat zij van edelen geslachte was, zwoer hij zijn leven lang geene andere vrouw meer te zullen kiezen.
Hij liet haar in een toren voeren, daar zij zeven-en-twintig jonkvrouwen heeft om haar te dienen, gelijk zij ook den Emir dienden. Hij geeft haar een jaar tijd om zich te troosten, waarna hij haar tot gade zal nemen en doen haar tevens Vorstinne kroonen van Babylonië.
Hoe ongelukkig is de arme Blancefloer! Zij weet naauw wat zij doet van droefheid: ‘Wee mij, rampzalige maagd!’ roept zij uit: hoe rouwt mij het leven! Mijn zoete lief, mijn teedre vriend, de schoone Floris heeft mij verloren! Wat blijdschap was weleer de onze! hoe diep moeten wij heden treuren! en dat voor altoos! Het uur, dat ik geboren werd, zij gevloekt! O nijd, dat hebt gij ons berokkend! In de diepe helle moet God u doen neêrdalen, om mij te wreken. O! zeker hebt gij Floris óok gedood, of hem dús gekweld, dat hem het leven rouwt, door den rouwe, dien hij om mij draagt.... Maar, wat zeg ik? om mij? Weet ik niet, dat Floris des Heidenschen Spaanschen Konings kind is! Al heb ik hem dwaselijk lief gehad, ik weet wel, dat hij nooit voor mij bestemd kon zijn, dat ik niet aan hem

{==466==} {>>pagina-aanduiding<<}
verbonden werd, en hij te recht ook niet aan mij - hij is van zoo hooge geboorte, dat ik hem niet waardig ben - maar dit weet ik tevens: dat hij mij bemint - en dat ik hem bemin.... De droefheid zal dan in mijn harte blijven, bij dagen en bij nachten, want gij, mijn uitverkorene, zult in mijn geest wonen.
‘Gode zij lof, die u geschapen heeft! Gij zijt zoo schoon, zoo edel, zoo braaf, zoo goedertieren. Gij zoudt mij nimmer verlaten hebben, en nu moet ik, om uwentwille, eeuwig zonder blijdschap leven. Dit groote leed, dees diepe rouwe, kom ik niet te boven, dan, Floris, door uwe liefde!’
Zoo klaagde Blancefloer, en had voor troost niet dan de zoete woorden van hare gezellinnen.
Inmiddels, wat is er met Floris geschied? De vader heeft het kwijnend knaapjen verlof gegeven te-rug te komen. Maar hij zal, bij zijn thuiskeer, vragen naar Blancefloer..... Wat hem te andwoorden? De Koningin is droef, maar beraamt toch een plan om Floris op de zachtste wijze er toe te brengen in zijn lot en verlies van Blancefloer te berusten. Op haar voorstel laat de Koning een prachtige graftombe bouwen, en op doodstraf bevelen, dat niemant in het land den Koningszoon zou melden, dat zijne geliefde in leven was.
Dit graf, opgericht onder een boom, voor een kerk, was gemaakt van krystal en marmersteen; 't was rijkelijk versierd met beeldwerken; de goudsmits, die er het beslag toe leverden, tooiden hun werk met kostelijke steenen en paerlen op. Aan het oppereinde van den zerk plaatste men een beeld, uit fijn marmer gehouwen, met zilver en goud en velerle kleuren afgezet. Door het schrander overleg der meesters keerde dit beeld zich met gestrekte hand steeds uit in de richting der zon; en als het van deze beschenen werd, waren er ter waereld geen oogen, die er den glans van konden verduren. Zij zett'en midden op de tombe twee gouden kinderbeeldtjens: Blancefloer had van rood goud eene roze in de hand, die zij haren geliefde aanbood; desgelijks bood Floris eene lelie aan zijne vriendinne. De beide kinderen hadden ieder eene gouden kroon op het hoofd. Door kunstige buizen werd de wind op zoodanige wijs in verband gebracht met de kinderen, dat, onder het waaien, het eene zich

{==467==} {>>pagina-aanduiding<<}
naar het andere overboog, en zij elkander kusten en omhelsden, tot dat de wind ging liggen, en zij weder stil bleven staan, elkaâr wel vriendelijk in de oogen ziende; dan begonnen zij elkander de bloemen te vertoonen, alsof zij samen jokten en speelden en leefden als vroeger. Balsemrijke geurige boomen omgaven het graf. Die boomen waren het gantsche jaar groen, en de vogelkens zongen en quinkeleerden er in zonder einde noch bedwang.
Met kostelijke lijsten was de tombe omgeven, en op den steen werd in gouden letters gehouwen:

‘- - hier leghet blancefloer 
in dit graf, op desen vloer, 
die de jonchere floris, dat scone kint, 
met ghestadegher herte hadde ghemint.’ 


Het leed niet lang, of Floris keerde te-rug.
Hij rijdt de hofzaal binnen; daar stijgt hij af; hij groet zijne moeder en zijnen vader, en alle de anderen. Oogenbliklijk vraagt hij naar zijne vriendin. Niemant andwoordt, noch durft de waarheid belijden. En toen hij haar niet zag,... toen hij ze miste,... werd hij vreeslijk beangst, en ontstelde, en liep haastig ter kamer, waar Blancefloers moeder was.
‘Vrouwe,’ zegt hij, ‘waar is Blancefloer? Mijne vriendinne, die ik hier achterliet?’
‘Uwe vriendinne?... dat weet ik niet.’
‘Gij schertst!’
‘Ik doe het niet.’
‘Gij doet het!’
De Vrouwe voelde eene groote droefheid in haar gemoed, toen zij van hare dochter hoorde spreken.
Floris werd ál dringender. ‘Roep haar mij,’ zegt hij, ‘haastelijk!’ De moeder bedwong zich weder en zeide, dat ze niet wist, waar Blancefloer was. Zijn angst klom al hooger: ‘Vrouwe,’ zegt hij, ‘gij doet slecht: toon ze mij, aanstonds! dat ik haar zie!’ De moeder stond roerloos. ‘Laat mij iets weten!’ roept hij uit. Nu deed zij wat haar bevolen was, en zeide, de dochter ware dood en begraven.

{==468==} {>>pagina-aanduiding<<}
Dát mocht hij niet gelooven - toen zwoer zij 't hem. ‘Ai mij!’ riep hij uit, ‘is Blancefloer, mijne wel zoete vriendinne, dood!’
Hij werd rood in het aangezicht; daarna zoo bleek, dat zijne kleur als die eens dooden was. Zijne lippen klamden zich op elkaâr, hij zeeg in onmacht ter aarde.
Koning en Koningin snellen aan. Floris wordt bijgebracht: ‘Wee mij,’ spreekt hij stil, ‘wat heb ik tegen de dood misdreven, dat zij míj vergeten heeft en Blancefloer genomen? Dat was niet wel gedaan! Nog bid ik haar, dat ze mij wegvoere; dat ze mij den weg wijze naar het bloeiend veld der Hemelen: daar verwacht mij háre ziele! Wat denkt ge - dat de dood mij niet tot vreugde zou wezen?’
Floris vroeg, dat men hem naar Blancefloers graf leidde. Hij vond daar de letters geschreven, en las:

‘- - hier leghet blancefloer 
in dit graf op desen vloer, 
die de ionchere floris, dat scone kint, 
met ghestadegher herte hadde ghemint.’ 


Toen zag hij de lachende kinderbeelden. De droefheid greep hem zoodanig aan, dat hij drie werf achter-een in zwijm viel, dat hij noch spreken, noch zien, noch andwoorden kon. Zijn moeder stond daar bij hem. Toen hij weêr tot zichzelven kwam, barstte hij uit in tranen en jammerklachten. Toen ging hij zich herinneren, hoe schoon en goed zij geweest was: Gij waart het voorbeeld van het gantsche Rijk: geen vrouw van zoo zachte zeden, zoo schoone vormen, zoo lieflijke oogen, zoo zoeten mond, zoo vriendlijk andwoord, zoo schoone groete! Gij wont de kroon der deugden van al uwe speelgenoten; hoe vele vrienden hadt gij u verworwen! Allen die u kenden loofden, en minden, en prezen u!...
‘O dood, van wat booze nature zijt gij! Gij haat, die u beminnen! Die in blijdschap is, dien werpt gij ter neder; en tot den ellendige weigert gij te komen. Ik roep u! en gij zijt wreed genoeg mijne klachte niet te willen hooren maar... ik zal u zoeken, en u vinden; eer deze dag ten einde komt, zal ik mij-zelven het leven nemen. Ieder kan zich wel

{==469==} {>>pagina-aanduiding<<}
een haastige dood geven. Ik zal mij dooden (ik heb er de macht toe), en varen in het bloemenveld, waar Blancefloers ziele weêr samenkomt met de mijne, en bloemen leest.’
Floris keerde zich den priem naar het hart - maar zijne moeder sloeg hem gade, en wendde 't wapen af.
Nu werd de Koning door de liefde voor zijn zoon gedwongen de waarheid te bekennen, en te zeggen, dat Blancefloer leefde.
Floris weigerde geloof hieraan te slaan, eer hij het ledige graf had geopend gezien. Toen werd hij uitgelaten blijde, en zwoer niet te zullen rusten voor hij het verblijf van Blancefloer had opgespoord. Zijn vader gaf hem ten laatste oorlof tot vertrekken, en met vele dienaars en rijkdommen ging Floris, vermomd als een reizende koopman, te scheep. Met groote moeite vorschte hij de verblijfplaats van Blancefloer uit. Door allerlei middelen geraakte hij eindelijk in Babylonië, de stad, waar zij Blancefloer heen hadden gevoerd.
Maar wat nu nog aangevangen zonder éenen vriend, die hem den weg kon wijzen, welken hij te volgen had! Eene groote mismoedigheid maakte zich meester van Floris. De vrouw van den waard, ter herberge, daar hij met zijn gevolg den intrek genomen had, sprak zachtkens tot haren man, en zeide: ‘Hebt gij niet opgemerkt, hoe treurig dees schoone jongeling steeds is; het is al geruime tijd, dat ik hem bijna niets heb zien eten. Tracht van hem te vernemen, waarom hij dus droeft.’ - ‘Vriend,’ sprak de waard toen tot den vermomden Koningszoon, ‘verberg mij niet, wat leed u overkomen is; schaam u des niet; zeg mij wat u wedervoer: ik zal u ten beste raad schaffen.’ - ‘Heer,’ sprak de vrouw tot haren man, ‘ik peins en bemerk, dat Blancefloer, die ginds boven in den toren is, en door den Emir zoo bemind wordt, de zelfde gedaante en gebaren heeft als dit kind. Zij zijn gelijk in gewoonten en voorkomen, in kleur van gelaat en haren, in vorm van alle leden: ik ben zeker, dat hij aan de jonkvrouwe verwant is. In dit huis was zij vijftien dagen in groote droefenis en klagen om eenen Floris, dien zij minde; om wiens wille men haar verkocht, en in vreemde landen voerde. Zij dreef uitermate grooten rouw. Toen kocht

{==470==} {>>pagina-aanduiding<<}
haar de Emir, en woog haar tien werven in goud den kooplieden toe, die ze hem gebracht hadden. Heere, bezie dat kind ter dege. Voor mij, ik geloof vastelijk, dat deze jonkheere der jonkvrouwe broeder is of haar geliefde.’
Bij deze woorden hief Floris het hoofd op; op het hooren van haar naam werd hij in zijn harte zoo verheugd, dat hij in den Hemel geloofde te zijn. ‘Vrouwe,’ zegt hij, ‘niet broeder, maar geliefde.’ Toen hem dit woord ontvlogen was zeide hij plotslijk: ‘Vrouwe, ik heb u misleid: wij hebben éenen vader en éene moeder; wij zijn broeder en zuster.’ Zoo begon hij te warren in zijne rede. Welhaast echter kwam hij voor de geheele waarheid uit. ‘Wat hebt gij ondernomen!’ zeide de waard: ‘geen Koning, die kroon draagt, is er, die zou durven bestaan haar den Emir te ontrooven.’ En daarop beschrijft hem de waard de macht en den rijkdom des Emirs en de pracht en de hechtheid van den Jonkvrouwentoren, waarin Blancefloer met hare zeven-maal twintig (?) schoone gezellinnen bewaard wordt. Floris aarzelt geen oogenblik in hetgeen hij besloten heeft, en zoo zal de waard hem dan den besten raad geven, om zijn opzet te volvoeren. ‘Sta morgen vroegtijdig op; begeef u naar den toren; beschouw hem ter wederszijde; ga de hoogte en dikte met uwe blikken na, en meet den omvang met uwe schreden. Dan zal de torenwaarder op u toeschieten, en u met ruwheid aanspreken: andwoord hem bedaard, en zeg hem, dat gij gekomen zijt om den toren op te nemen, en voornemens zijt in uw land naar dezen een anderen en beteren te maken. Daaruit zal hij zien, dat gij een aanzienlijk man zijt, en u ten zijnent noodigen, of gij met hem schaakspelen wilt. Hij bemint dat spel met hartstocht. Zet honderd bezanten op het spel; wint gij - geef hem dan zijn inzet met den uwe ten geschenke. Keer des volgenden daags te-rug, en verdubbel de som. Geef hem het zijne weder indien gij wint; en vermeerder het met het uwe. Dat zal hem vriendelijk stemmen ten uwen opzichte. Vul des derden daags uw schoone gouden drinkvat’ ('t was het zelfde, dat in betaling voor de tedere Blancefloer gegeven was) ‘met drie-honderd bezanten;
en als gij wint, geef hem steeds het gewonnene te-rug, vermeerderd met uw inzet. Zoo

{==471==} {>>pagina-aanduiding<<}
wint gij hoe langer hoe meer zijne genegenheid. Zie echter wel toe, dat gij uwen gouden beker niet op het spel zet. De man zal u dan aan zijn disch nooden. Hij zal zijne zinnen zoo sterk op uw drinkvat gesteld hebben, dat hij er u duizend mark fijn goud voor bieden zal. Sla dit van de hand. Maar, ten laatste, bied hem het kostbaar stuk als eene vriendschapsgifte aan: dan zal hij buiten zich-zelven zijn, en niet weten, hoe hij dat groote goed en de eere, die gij hem bewijst, erkennen zal. Hij zal u zijne handen toesteken als uw dienstman. Wees daarop voorbereid, en ontvang zijne manschap en getrouwheidseed. Dan moet gij hem de waarheid stoutelijk bekend maken; hem verhalen, wat zake gij volvoeren wilt, en wat leed u getroffen heeft. Dan, ik ben des zeker, zal hij uwe liefde bevorderlijk wezen en u helpen. Doet hij het niet - het zal hem duur te staan komen.’
Floris deed als hem geraden was. Op het prachtigst uitgedost reed hij, met duizend schildknechten, naar den toren, en alles droeg zich juist zoo toe, als de waard het voorspeld had. Toen de torenwaarder hem manschap gedaan had, vergde Floris van hem, dat hij hem Blancefloer zou doen zien en spreken.
‘Heere,’ zeide de verschrikte torenwaarder, ‘uw goed heeft mij verleid. Ik bemerk het te spade. Gij hebt gedaan als de vogelaar, die met zijn schoone fluiten en blazen de vogelkens in den strik lokt. Kome er schade van of voordeel - daar het er nu eenmaal toe ligt, zal ik u trouw bewijzen.... Keer nu ter herberge, en kom over drie dagen weder, dan is het de Meimaand: dan zal ik u helpen.’
Toen Floris zich op den bepaalden dag bij den torenwaarder aanmeldde, beval hij den schoonen, veertienjarigen jongeling zich in een rozerood kleed te steken. Hij had ook zijn dienaars uitgezonden, om hem uit alle velden, en wouden, en hoven, de schoonste bloemen te verzamelen. Een ontzettenden korf deed hij daarmeê vullen, en zeide aan zijne knechten, dat hij die aan de jonkvrouwen ten geschenke wilde geven. Maar toen hij alleen was met Floris, deed hij dezen in den korf nederzitten, en bedekte hem met een groote hoeveelheid rozen, akoleien, lelies en violen. Ook

{==472==} {>>pagina-aanduiding<<}
een krans van rozen had hij den knaap op het hoofd gezet, en beval hem zich niet te verroeren. Toen gaf hij last, dat men die bloemen de bovenste torentrap zou opdragen in de kamer van Blancefloer: ‘Gaat,’ zeide hij, ‘brengt uit mijn naam deze bloemen aan mijne Jonkvrouwe Blancefloer, en dat zij er de bloem uit kieze, die haar het beste gevalt!’
De dienaars gingen. Onder wege vloekten zij op den last, en meenden, dat zij nooit zoo zware bloemen hadden gedragen;

‘Dat seiden si ende seiden waer.’ 


Maar o noodlot! Daar dragen zij den korf in eene verkeerde kamer, in die eener andere jonkvrouwe, Claris geheeten. ‘Jonkvrouwe Blancefloer!’ zeggen de dienaars, ‘deze bloemen zendt u onze Heer de torenwaarder.’
Claris zeide niet, dat zij Blancefloer was - maar aanvaardde de bloemen al lachende. De dienaars vertrekken. Zij gaat tot den korf en neemt eene roos. Floris waant, dat het Blancefloer is, en springt uit de bloemen te voorschijn. De jonkvrouw werd zeer vervaard, vluchtte ván hem, en riep: ‘help! help! wat bloemen zijn dit!’ zoo dat al hare gezellinnen haar ten bijstand snelden.
Floris echter verborg zich haastig weêr in den korf onder de bloemen, en de jonkvrouw, zich bezinnende, dat deze voor Blancefloer bestemd waren, en dat hare vriendin steeds treurde om een jonkman, wiens beschrijving geheel aan het voorkomen van Floris beandwoordde, herstelde zich spoedig, en zeide aan de andere jonkvrouwen, dat uit de bloemen haar een vlinder in het aangezicht gevlogen was, die haar verschrikt had.
Nu verwijderde men zich, en Blancefloer, wier kamer gemeenschap had met die van Claris, werd binnengenoodigd.
Men kan denken, hoe teder de ontmoeting der beide geliefden was, wat zij, na de spraakloosheid des eersten oogenbliks, elkander van het lijden des afzijns hadden meê te deelen, en hoe zij, in hun vreugde, bijna niet dachten aan den gevaarlijken grond, waarop zij stonden.
‘Floris!’ zeide Blancefloer, ‘mij wondert zoo zeer door

{==473==} {>>pagina-aanduiding<<}
wat liste gij dezen ontoegankelijken toren hebt weten te beklimmen, dat ik soms denke of het ook slechts begoocheling zij. Vrees en twijfel benaauwen mij, dat het Floris niet is, die daar neven mij zit. Wat zeg ik? ik kenne hem wel; hij is het. Zoete vriend! ei, wend u eens omme - 't is Floris, die mij te-rug-gegeven is!’
Maar, helaas, hun geluk was kort van duur. Blancefloer en Claris waren met het ambt bekleed, om den Emir het water en den doek ter handwassching te reiken - maar reeds was Claris de trappen afgevlogen met het waschbekken, en had Blancefloer aangespoord te komen, toen deze nog in de vreugd des wederziens verloren, aan de borst rustte van haar tederen vriend. De Emir zond zijn kamerling heimlijk naar boven, daar hij de verschooningsreden, door Claris bijgebracht, wantrouwde. Een oogenblik later stond de Emirzelf, ziedend van toorn, tegenover de kinderen, het ontbloote zwaard in de hand. Eerst wilde hij ze beide neêrslaan - doch liet zich verbidden om hen voor de rechters te voeren.
Juist viel het jaarfeest in, waarop de Emir gewoon was eene vrouw te nemen. Koningen en Hertogen, al de hoogsten van den Rijke waren binnen de stad. De hofzaal was prachtig versierd. Thebe noch Troje bezaten ooit zoo rijk een paleis. De Emir dan riep er zijn Baronnen en Heeren te zamen, om het vonnis over Floris en Blancefloer uit te spreken - en daar was er maar éen, die het opnam voor de jeugdige gelieven. Zijn voorspraak mocht echter niet aanstonds baten. Maar toen de kinderen in de raadzaal gebracht werden, was ieder zoo zeer door hun zeldzame schoonheid en droevig lot getroffen, dat allen de tranen in de oogen kwamen en de deernis in het hart. Doch de Emir bleef onverbiddelijk. Hij liet ze op een plein leiden buiten zijn paleis, en beval, dat men hen daar in een groot vuur wierpe. Eindelijk liet zich de Emir echter bewegen, om ze nog eens te ondervragen:
‘Hoe is uw naam?’ vroeg hij barsch aan Floris.
‘Heer,’ zeide de jongeling, ‘ik heet Floris. Terwijl men mij ter schole gezonden had, werd mij mijn lief ontstolen, Blancefloer, die hier neven mij staat. Het zou onrecht zijn, zoo men háar dede lijden. Heer, ik ben hier niet op haren

{==474==} {>>pagina-aanduiding<<}
raad gekomen; dat durf ik, voor u en al deze Edelen, bij het heiligste bezweren. O doe nu wel! en om uwer eere wille, laat Blancefloer leven, edele Heer! Zij is onschuldig! Mij is de schuld! Laat den schuldige 't ontgelden.’
‘Heere,’ riep Blancefloer, ‘houd u niet aan zijne woorden, die gij gehoord hebt. 't Is alles om mij gebeurd - mijn is de schuld. Ware ík niet in den toren geweest - mijn lief ware er niet gekomen. Ik durf wel met waarheid zeggen dat hij eens Konings Zone is. Verloor hij zijn leven ter mijner liefde - dat ware groot onrecht, groote schade. Lieve Heer, laat hem leven - en breng mij ter dood.’
‘Neen!’ sprak Floris, ‘Heere, laat gaan mijne vriendinne, en sla mij ter neder!’
Toen andwoordde de Emir en zeide: ‘Zeker, gij zult beide sterven! Ik zal zelf mij wraak verschaffen van den smaad, die mij is aangedaan.’
En een blank zwaard nam hij in zijne hand.
Blancefloer sprong driftig naar voren, en bood haar hoofdtjen..... Floris, met de tranen op de wangen, vloog haar na, en wilde haar wegsleepen: ‘Gij zult niet de eerste de dood ontvangen,’ riep hij.
Toen rekte hij zijn hals en bad den Emir toe te slaan, en haastiglijk, want hij was bereid. Blancefloer verzett'e zich met inspanning: ‘Heer, mijn is de schuld,’ riep zij, ‘waarom slaat gij niet?’
De een konde den ander niet voor zijne oogen zien sterven.
Men weende, en jammerde, en wrong de handen over dit harde vonnis.
Ook de Emir was geroerd. Allen vereenigden zich om hem te verbidden. Hij gaf Floris verlof zijne geschiedenis te verhalen, en toen de jongeling zich daarvan met kinderlijken eenvoud gekweten had, al bleef hij weigeren bekend te maken door wat middel hij in den toren was gekomen, nam de Emir de hand van Blancefloer en zeide: ‘Vriend, neem den schat te-rug, die u toebehoort, en dien uwe trouw u heeft waard gemaakt.’
Schreiend vielen beiden hem te voet; hij hief hen op en kuste ze, en maakte Floris ridder, op de wijze als het daar te lande gebruikelijk was.

{==475==} {>>pagina-aanduiding<<}

De Emir nam toen de goede Claris, voor zijn leven, ter vrouwe, en daar werd een groote maaltijd gegeven, waar menige gouden beker geledigd, en menig vreugdelied gezongen werd.
Korten tijd daarna kwam er een gezantschap uit Spanje, met het bericht, dat Floris' ouders overleden waren, en met de bede van zijn volk, dat hij ze mocht komen regeeren.
Floris liet de toebereidselen maken tot zijn vertrek, en onder de heilwenschen van den Emir en de zijnen, toog hij met Blancefloer en een groot gevolg naar zijn vaderland.
Daar ontvingen hem zijne onderdanen met geestdrift, en kroonden hen Koning en Koninginne.
Floris omhelsde de Christen Godsdienst, de Godsdienst van Blancefloer; en geheel zijn volk deed als hij.
Hongarijë en Bulgarië verstierven van eenen oom in later tijd nog op hem.
Hij had eene dochter bij zijne gade, die Baerte heette ‘metten breden voeten.’ Koning Pippijn nam haar ter vrouwe; een vermogend Koning, die bij haar een kind verwekte, daar veel van te vermelden ware: Dat kind was de Koning Caerle 1 van Frankrijk, die met groote machte menigen burg gewonnen heeft.
Hier eindig ik dit verhaal.
Floris kreeg Blancefloer niet dan met moeiten en smart.

‘Hi pijnder 2 hem om; God halper hem toe:’ 


Zoo moge Hij, vroeg en laat, ons desgelijks helpen, dat wij al onze daden tot een goede uitkomst ten jongsten dage brengen mogen! Amen.

Maart 1850.
j.a. alberdingk thijm.








{==476==} {>>pagina-aanduiding<<}

Over de hervorming der Engelsche scheepvaartwetten.

De Hervorming der Engelsche Scheepvaart-wetten, door Mr. G. de Clercq. Amsterdam, P.N. van Kampen.


(Vervolg van bl. 324.)

Niet ten onregte wordt hier (bl. 104) Sir Robert Peel Engelands grootste staatsman genoemd, en van den exceptionnelen rang gesproken, dien ‘hij door minder blinkende, maar zoo veel degelijker eigenschappen’ dan die d'Israeli onderscheiden, zich in zijn vaderland verworven heeft. De vorm van ons tijdschrift, misschien ook het belang des onderwerps en de belangstelling onzer lezers veroorloven ons een' vlugtigen blik op de eigenaardige gaven en de kenschetsende trekken van dezen merkwaardigen tijdgenoot. Als redenaar en staatsman verdient hij de aandacht evenzeer. Door afkomst en geboorte tot de industriele volksklasse behoorende, - zoon van eenen vader, die op veertienjarigen leeftijd betuigde, dat hij tot rang en aanzien wilde opklimmen, welke in een vrij land voor bekwaamheid, beleid en vlijt altoos zijn weggelegd, - vertoonde Peel reeds vroeg het ernstig en degelijk karakter, dat bestemd was den wil van duizenden te beheerschen. In de onwaardeerbare aanteekeningen van Lord Byron, door diens biograaf voor het nageslacht bewaard, leest men dit getuigenis aangaande den

{==477==} {>>pagina-aanduiding<<}
toekomstigen eersten minister van Engeland. ‘Peel, de redenaar en staatsman, nu of later, was mijn makker en mededinger, in dezelfde klasse geplaatst. Allen, meesters en leerlingen, hadden gelijke hooge verwachting van hem - en hij stelde ze niet te leur. - In kennis en geleerdheid verre boven mij, werd hij, wat de gaven van mededeeling en voordragt betreft, neven mij gesteld; was buiten de school nooit in eenigen twist gewikkeld, en kende altoos zijne les. Ik, vervolgt de edele zanger, wist de mijne hoogst-zelden, en was na schooltijd gedurig in onaangenaamheden met iedereen.’ Herkent men in dezen vlijtigen, leerzamen, afgepasten knaap het beeld niet van den staatsman, omtrent wien dertig jaren later Bulwer schreef, dat hij nooit een' misslag beging in het opgeven van feiten. Met ongemeene scherpzinnigheid op de teekenen des tijds en veranderde omstandigheden lettende, streefde hij slechts naar één doel, invloed op zijne land- en tijdgenooten te oefenen, - waartoe het beheerschen van het Britsche lagerhuis enkel middel was. Met edele zelfverheffing mogt hij uitroepen: ‘ik heb vier souvereinen achtereenvolgend gediend: en rondborstig aan ieder verklaard, na trouwe diensten in de hagchelijkste tijdsgewrichten betoond, dat er slechts ééne gunst, slechts ééne onderscheiding en ééne belooning was, die ik begeerde, en die deze vorsten in staat waren mij te schenken, de bloote erkentenis hunnerzijds, dat ik een trouw en eerlijk staatsdienaar geweest was. De wezenlijke waarde van hooge betrekkingen is, naar mijne schatting, hierin gelegen, dat zij aanhoudend gelegenheid bieden tot inspanning en werkzaamheid ten algemeen en nutte, naar eigen inzigt: en ik kan in waarheid betuigen, dat ik het staatsgezag nooit misbruikt heb om onwaardige doeleinden te bereiken.’ - Wie met grooten dunk zijne redevoeringen ter hand neemt, zal ze waarschijnlijk onvoldaan, zelfs eenigermate
teleurgesteld, nederleggen. Hij vindt er den echt-klassieken stijl niet, die b.v. Canning's redevoeringen tot ware kunstgewrochten maakt; ze missen het schitterende van Sheil en Macaulay's welsprekendheid, - het fijn en meer-wijsgeerig karakter in de redenen van Lord John Russell uitgedrukt, - den wegslependen gang en gloed van Lord Stanley, het vuur en de

{==478==} {>>pagina-aanduiding<<}
bittere ironie van d'Israeli. Maar zijne taal is geheel berekend voor deze hoorders, de leden van het hervormd parlement, - geschikt, ja zich plooijend naar de denkwijze, de vatbaarheid, naar de vooroordeelen zelfs der hedendaagsche Britsche vertegenwoordiging. De staatsman doorzag, dat met de middenklassen des volks een nieuw geslacht is opgestaan, sedert eene eeuw begonnen zich te doen gelden, door handel en industrie magtig en groot geworden, hetwelk, na de parlements-hervorming, aandeel in het staatsgezag verkreeg, zijne belangen en regten ijverig voorstaat, en het evenwigt hersteld, misschien wel een soort van overwigt in de tegenwoordige Engelsche maatschappij verworven heeft. De redenaar gevoelde, dat het beschaafd gehoor, de kunstzin der tijdgenooten van Pitt en Fox en Sheridan, heeft plaats gemaakt voor staatkundige cijferaars, gewoon aan de kans-rekeningen des handels, op hunne hoede en eenigzins beducht voor schitterende woordenpraal, bovenal op voordeel en nut ziende. En nu zegge men, of eene welsprekendheid denkbaar is meer in overeenstemming met de vereischten van zoodanige beoordeelaars; - want de eindbeslissing hangt toch af van hunne overtuiging. De behendige spreker wijst meestal verschillende wegen aan, die tot zijn doel konden leiden, en ontwikkelt de redenen, waarom hij juist dezen koos, terwijl hij nooit verzuimt herhaaldelijk in te scherpen datgeen, waarop het inzonderheid aankomt. Door natuurlijken aanleg en gestadige oefening weet hij af te dalen tot de details - dat ook tot de kenmerken van het genie behoort - en ontleent hij zijne toespelingen en voorbeelden aan den kring, waarin de meerderheid zijner hoorders gewoon is zich te bewegen. Enkele malen slechts schemert de zin voor hooger verstandelijk genot door, - eene klassische herinnering, een toon van sluimerend enthusiasme, een straal van edel vuur voor algemeene menschelijke belangen, juist genoeg om den opmerkzamen te leeren, dat een geest, die onder de afleidende
beslommeringen van eene politieke loopbaan dergelijke voorliefde behield, ook voor letteren en kunsten, voor de edelste intellectuele genietingen aanleg en vatbaarheid moet bezitten. Hooren wij nog eens, hoe Sir Edward Lytton Bulwer hem afmaalt: ‘Vrij algemeen is de

{==479==} {>>pagina-aanduiding<<}
dwaling verspreid, dat Sir Robert Peel veeleer duidelijk dan welsprekend is. Indien het overtuigen, leiden, beheerschen van het gevoel, den smaak en de denkbeelden eener vergadering, die vaak eene geheel verschillende zienswijze is toegedaan, - indien dit welsprekendheid is, zoo als ik in mijnen eenvoud gelooven zou, dan behoort Sir Robert Peel onder de welsprekendste mannen te worden geteld. Uitwendige begaafdheden moeten tot het wèlslagen des redenaars medewerken; en deze bezit hij in hooge mate; - de welluidendste stem - eene rijzige gestalte - eene wegslepende voordragt. Volleerd in de kunstenarijen der rhetorica, weet hij door eene buiging van de hand, eene beweging des ligchaams, eene uitdrukking der lippen, een openhartig voorkomen, leven en kracht en beteekenis bij te zetten aan niets beduidende kleinigheden! In de verhevener begaafdheden van den geest onder de uitstekendsten te tellen, aangename met nuttige kennis parende, slaagt hij even gelukkig in het redeneren uit algemeene beginsels, als in het afdalen tot de minste details. Hij bezit gelijkelijk letterkundige en praktische wetenschap, vereenigd met zoo veel wijsgeerige inmengselen, als het Parlement in een' spreker van invloed duldt. Zonder dichterlijk te zijn, staan hem de bekoringen der poëzij ten dienste, en is hij daardoor juist geschikt voor eene vergadering, die voor kieschen smaak toejuiching, maar van verbeelding afkeer heeft. Zelfs in zijne gebreken ontdekt men nog eer de bedrevenheid des kunstenaars, dan de perken van zijnen geest; hij bezigt ieder werktuig noodig voor zijn gewrocht, en met beter uitslag dan iemand, wie hij ook zij. Met zijn redenaars-talent vereenigt hij zeldzame bekwaamheid als leidsman eener partij; waagt hij al weinig, zoo heeft hij bewonderenswaardig veel tact; en brengt zijne volgelingen nooit in gevaar door overijling of onbedachte woorden. Eene hoofdeigenschap van zijn karakter is wonderbare naauwkeurigheid, die vermoedelijk hem tot zulk
een uitstekend administrateur maakt. Voorzeker, niemand die zich in dagen van stoute en vermetele bespiegeling bleef bepalen binnen den engeren kring der wezenlijkheid, heeft meer waardigheid aan zijn leven bijgezet, en den beperkten omtrek, waarin hij zich bewoog, met beter gevolg verheeld.

{==480==} {>>pagina-aanduiding<<}
Voor mij lijdt het geen twijfel, of deze bekwame staatsman voelt zich belemmerd en bekneld in de boeijen van vroegere dagen, die hij van nu aan eershalve bezwaarlijk verbreken kan. Zijn geest snelt ongetwijfeld de perken zijner medestanders voorbij, - zijne gronden zijn de hunne niet, - voor onvrijzinnige besluiten voert hij meestal milde redenen aan, en hij schijnt gedurig de les van Mirabeau te behartigen: “La politique doit raisonner même sur des suppositions auxquelles elle ne croit pas.” Het is één der zonderlinge verschijnsels in onze aristocratische zeden, dat een man bij uitnemendheid door geboorte en omstandigheden tot leider van de volkspartij geschikt, als verdediger der oligarchie optreedt. Uit het volk gesproten, vereenzelvigt hij zich met den adel. Zijn rein, koelzinnig zedelijk karakter, onbesmet door de ondeugden der aristocratie en vreemd van hare afdwalingen, moest hem als van zelf aan die eerwaarde middenklasse hebben verbonden, waartoe hij behoort door zijne betrekkingen; zelfs schijnt eerzucht in te geven, dat zijn rijkdom hem de eerste plaats in deze klasse zou hebben aangewezen, terwijl die hem in de rangen des adels tot geene onderscheiding roept. Door zijne natuurlijke standplaats te verlaten, heeft hij gefaald te worden, wat hij anders ontwijfelbaar geworden was - een groot man. Hij zou niet zoo spoedig secretaris voor Ierland zijn geweest, maar nu de leidsman en het middenpunt zijn van Engelands zedelijke kracht. Thans is hij gekluisterd aan eene zaak, die van hare voorstanders hartstogtelijkheid vergt, en wordt hij door zijne bondgenooten met argwaan beschouwd, omdat hij ze met beleid verdedigt.’ - Dit oordeel werd in 1832 geveld. De regter zou waarschijnlijk de eerste zijn, om nu de uitspraak te wijzigen. De koorden en boeijen eener partij hebben Sir Robert Peel niet belet den man des volks te worden. Met edele onafhankelijkheid, zoo als de Heer de Clercq, bl. 101, schrijft,
ontscheurde hij zich van de banden, waardoor hij aan de partij des behouds was gekluisterd; - en hoewel oppervlakkige beschouwers, als b.v. de Fransche compilator Capefigue, van meening zijn, dat niets den Britschen staatsman meer heeft geschaad dan die scheeve stelling, waardoor hij genoodzaakt was belangen en aanspraken te verdedigen

{==481==} {>>pagina-aanduiding<<}
van eene klasse, waartoe hij niet behoort - gelooven wij, dat alleen zoodanige bepleiter van adelijke voorregten in staat was te redden wat nog te behouden is. Niemand heeft, naar ons oordeel, beter voldaan aan Burke's standaard van den echten staatsman, zoo zeer eene neiging tot behouden met eene geschiktheid tot verbeteren gepaard; of meer toegebragt, om ‘naast het Engeland van vroeger dagen, een ander Engeland te doen opgroeijen, van den geest des nieuwen tijds doordrongen, dat de melk der wetenschap in het bloed heeft opgenomen, en hare uitkomsten onbeschroomd in praktijk durft brengen.’
Men denke aan de hervorming der policie, de verbeteringen in strafwet en regtspleging, de herziening van het toltarief, om nu van de herstelling en regeling van munt- en bankwezen, de afschaffing der graanwetten en van de nieuwe handels-wetgeving niet te spreken. Alle de eigenschappen van zijn karakter, volharding, vastheid van wil, energie, rustelooze werkzaamheid werden vereischt, om zoodanige uitkomsten te verkrijgen. Wel heeft ook de onbesproken zuiverheid van zijn gedrag en karakter hem niet altoos voor miskenning behoed. Nog zeer onlangs veroorloofde zich Lord Henry Bentinck de intrekking der korenwetten aan baatzuchtige bedoelingen toe te schrijven; maar toen Sir Robert Peel zich verwaardigd had in het volle parlement op die lasterlijke aantijging te antwoorden, werd niet slechts de beschuldiger tot zwijgen gebragt, maar sprak Lord John Russell deze gedenkwaardige woorden: ‘Dergelijke beschuldiging kan door geen verstandig mensch hier te lande worden geloofd. Nu en in later' tijd zal men steeds regt doen wedervaren aan zijne drijfveren. Niets dan pligtsbesef, zoo ten aanzien der souvereine als van het volk, kon een' minister, ondersteund en geplaatst als hij, eene gedragslijn doen volgen als die hij aannam, - en wat persoonlijk belang en roersels van eigenbaat betreft, waarlijk, daarboven is Sir Robert Peel verre verheven. Te denken, dat de eerste raadsman der kroon en de hoofdleider van het Lagerhuis destijds door lage, onedele bedoelingen kon worden gedreven, zou vernederend zijn voor de hooge roeping van het gouvernement, en beneden de waardigheid van onze beraad-
{==482==} {>>pagina-aanduiding<<}
slagingen: en ik vertrouw, dat ons geacht medelid het voortaan overbodig zal keuren zich tegen zoodanige aanvallen te verdedigen.’ - Noode evenwel blijft Peel zwijgen, zoo dikwijls de nieuwe commerciele wetgeving wordt aangerand; zijne diepe handelskennis en langdurige ervaring in de huishouding van staat maken dan zijne wederlegging doorgaans verpletterend. Nooit
bleek dit overtuigender dan bij het antwoord, ten vorigen jare aan d'Israeli gegeven, toen zijn bewonderenswaardig pleidooi voor vrijen handel de ‘saillies phosphorescentes du député du Buckinghamshire’ - zoo als Alcide Fonteyraud ze omschreef - vernietigde.
Doch stappen wij thans voor goed van deze bijpaden af, om den schrijver van de ‘Hervorming der Engelsche Scheepvaart-wetten’ in zijne beschouwingen te volgen. Hij deelt (bl. 102) aan zijne lezers eenige der hoofdargumenten mede, door Sir Robert Peel tot ondersteuning van het regeringsvoorstel aangevoerd: en wij wenschten wel, dat de redenen en wenken, hier bijgebragt, ook bij onze landgenooten ingang en weêrklank vonden. ‘Met kracht verhief zich de spreker tegen die kleingeestige vreesachtigheid, welke bij eene angstvallige berekening der kosten van aanbouw, uitrusting en bemanning van de schepen der verschillende natiën beducht was, dat de schaal ten nadeele van Engeland overslaan zoude; - alsof het werkelijk slechts op de kosten van den aanbouw en niet op de deugdzaamheid van het schip, op den prijs der voortbrengselen en niet op hunne degelijkheid, op het loon van werk- en scheepsvolk en niet op deszelfs geschiktheid en bekwaamheid aankwam. Geene meer bekrompene beschouwingswijze dan deze, geene stelliger door de ervaring gelogenstraft! - Het Noord-Amerikaansche schip was een gevaarlijker mededinger dan het Finsche of Noorsche, schoon voor een spotprijs gebouwd en uitgerust, - want bij de Amerikanen wogen de voortreffelijkheid van het vaartuig en van deszelfs uitrusting, de geschiktheid van het scheepsvolk, het beleid en de bekwaamheid van den gezagvoerder alle andere nadeelen ruimschoots op. Gereeder en vaak hooger vrachten, sneller reizen, minder zeeschaden deden het grootere kapitaal hooger rente dragen dan het kleinere.’ - Geen wonder, dat Lord John

{==483==} {>>pagina-aanduiding<<}
Russell zich ontslagen rekende van breedvoerige uiteenzetting van deze en dergelijke gronden. Maar zijne bestrijding van de rede, door Lord George Bentinck uitgesproken, had wel bijzondere melding verdiend. Beknopt, eenvoudig en afdoend was inzonderheid de handhaving van het beginsel der voordragt. ‘Lord Geo. Bentinck waant, dat alle voordeelen naar den vreemde gaan, en onze landgenooten worden onthouden; hij meent, dat wij aan de Amerikanen eene gunst bewijzen door hunne voortbrengselen te nemen. Maar handel is immers in het wederzijdsch voordeel voor beide partijen, die hem drijven. Ieder derzelve ontvangt de goederen die benoodigd zijn, en niets wordt gedaan uit vrijgevige edelmoedigheid. Een ander spreker heeft betwijfeld, of niet Cromwell zelf meer fnuiking van vreemde welvaart dan bevordering onzer eigen belangen op het oog had. Hiervan ben ik overtuigd: en de uitslag is geweest, dat wèl onze commerciele mededingers gekortwiekt zijn, maar wij zelven tevens zijn benadeeld. Wat, zouden wij de concurrentie van buitenlanders in den scheepsbouw duchten? Zelfs de hoogere arbeidsloonen zijn niet in ons nadeel, als men let op de meerdere voortreffelijkheid van ons werk. Maar nog meer dan deze bedrevenheid, en de tegenwoordige staat des wereldhandels, is het karakter der natie, zijn de kapitalen van Groot-Brittannië mij ten waarborg, dat de afschaffing der scheepvaart-wetten onze overmagt ter zee schaden, noch knotten zal. Leert het niet de ondervinding? Naar waarheid is gezegd, dat de reciprociteits-tractaten de navigatie-wetten hebben opgeheven ten aanzien dier natiën, met welke ze gesloten zijn: - de schors werd gelaten, terwijl de stam verdwenen was. En nu blijkt uit de staten, dat onze handel van 1803 tot 1823, dat is, gedurende de 21 jaren, die het sluiten van deze overeenkomsten vooraf gingen, vergeleken met de 23 jaren sedert verloopen, in tonnenmaat en bemanning bijna vervijfvoudigd is. Elke maatregel tot slaking der
banden heeft slechts gestrekt om onze handelsvloot uit te breiden; en ik moet wel aannemen, dat de strekking van dit voorstel geen ander gevolg hebben zal. Ik beschouw het beginsel als juist; en wel verre van er met onzen bestrijder een bewijs van onkunde in te zien,

{==484==} {>>pagina-aanduiding<<}
moet ik het als een blijk van onverstand bij hem en zijne volgelingen houden, dat zij eene leer blijven voorstaan in strijd met alle erkende beginsels, in strijd met de rigting der eeuw, in strijd met de inzigten van de schranderste staatslieden, en van hen, die het vraagstuk in het studeervertrek onderzochten, van Pitt en Huskisson zoowel als van mannen, die eene gezette studie van het onderwerp hebben gemaakt.’
Men zou te onregt - en zeker tegen de bedoelingen des schrijvers, ofschoon dan ook niet geheel buiten zijne schuld - uit de woorden (op bl. 106): ‘eerst in Februarij 1849 werd een volledig wetsontwerp tot afschaffing der bestaande scheepvaart-wetten aan de beraadslagingen van het Lagerhuis onderworpen,’ besluiten, dat de voorstellen, hier bedoeld, in aard en omvang van die des vorigen jaars verschilden; of dat eerst toen eene eigenlijke voordragt door het gouvernement werd gedaan. Naar Engelsch parlementair gebruik had men zich in 1848 bepaald tot hetgeen ten onzent de ‘algemeene beraadslagingen’ genoemd zou worden; maar ook de details van den regerings-maatregel waren volledig bekend en kwamen ter sprake. Het eenig wezenlijk verschil betrof de kustvaart en visscherijen, waarin aanvankelijk eene gewigtige wijziging was voorgesteld, doch die mede later - om redenen, door onzen schrijver, bl. 107, duidelijk ontwikkeld - ingetrokken en tot het oorspronkelijk voorstel beperkt werd. - Niet geheel kunnen wij toestemmen, dat ‘de eerste lezing (op 14 Februarij 1849) slechts geringen tegenstand ontmoette.’ Wel was het toen gesprokene slechts de nagalm der breedvoerige debatten van den vorigen zomer, het spooksel, dat zich nog eens aan de verschrikte verbeelding van de leden der vergadering vertoonde. Maar de sprekers der tegenpartij deden één voor één hunne argumenten gelden. Herries, Bankes, Alderman Thompson, Robinson, Drummond voerden achtervolgens het woord. - Ons gezigtspunt verschilt in zooverre van de beschouwing des Heeren de Clercq, dat wij met het oog op Nederland schrijven. Daarom zullen wij uit de rede van den handels-minister Labouchère eenige wenken ontleenen, welligt niet overbodig ter beantwoording van vragen, welke zich onder ons

{==485==} {>>pagina-aanduiding<<}
opdeden. Zij kunnen tevens ter aanvulling strekken van hetgeen omtrent de voorstanders van het wederkeerigheidsbeginsel (bl. 108, 109) vermeld wordt. Reeds bij het eerste onderzoek naar de hoofdstrekking der aangeboden wetsontwerpen deed zich de bekwame Gladstone als bepleiter van het stelsel der reciprociteit kennen, door velen toegejuicht. Groot is het gewigt, dat in Engeland aan het gevoelen van dezen staatsman wordt gehecht. Zijne uitstekende scherpzinnigheid had hem nog aan de hoogeschool te Oxford een' grooten naam doen verwerven; en een bekend geschrift: ‘over Kerk en Staat,’ drong vriend en vijand in den auteur de ‘spes altera’ der Tory-partij te begroeten. Uit een geslacht van handelaren gesproten, onderscheidde hij zich spoedig na zijne optreding in het parlement door grondige en uitgebreide handelskennis. Sir Robert Peel had geen' krachtiger medestander bij de hervorming van het tarief; ‘van hem,’ betuigde hij in de zitting van 22 Februarij j.l., ‘heb ik toen de ijverigste en meest afdoende medewerking ontvangen, en voor hem ben ik sedert de grootste achting blijven koesteren.’ - Nog voor weinige jaren aan het hoofd van het handels-ministerie geplaatst, had dus Gladstone bij de behandeling dezer teedere aangelegenheid erkend regt van spreken: - en wie het Engelsch familie-leven kent, zal eene overtuiging dubbel waarderen, waarin hij volhardde ondanks de vermaningen zijns vaders, een' grijsaard van 84 jaren, wiens schrijven, door een dagblad bekend gemaakt, van den heldersten geest en de rijpste ervaring getuigde. En op welke gronden nu had de gewezen minister zijn gevoelen gevestigd. Om de gedragslijn, die ik verkiezen zou, kort en goed te doen kennen, zal ik eenvoudig de woorden aanhalen van den Amerikaanschen gezant: ‘doet gij weinig, ook wij zullen weinig doen; veel, wij desgelijks; en doet gij alles, dan zullen ook wij alles doen.’ Ik weet, dat het woord
‘reciprociteit’ bij de vrienden van vrijen handel grooten weêrzin wekt, en erken gereedelijk, dat alle pogingen tot wederkeerigheid, voor zooverre in- en uitgaande regten op goederen betreft, geheel zijn mislukt: - geene tarieven zijn op het beginsel van wederkeerige toegeving ten dezen aanzien tot stand te brengen. Kunnen wij tot Portugal zeg-

{==486==} {>>pagina-aanduiding<<}
gen: ‘wij willen ons regt op uwe wijnen van vijf op drie schellingen brengen, mits gij in plaats van vijftig of zestig slechts 20 pCt. van onze wollen stoffen heft?’ Zijn de goederen onderling vergelijkbaar (commensurable)? Staan de belangen in eenigerlei betrekking tot elkander? Al heeft de lakenwever in Engeland middellijk voordeel van het verminderd regt op de Porto-wijnen, hij heeft er niet dat dadelijk, tastbaar, overwegend belang bij, dat de scheepsreeder hebben zou bij een lager bedrag der geheven regten. - Ik geloof wel niet, dat er, wat het eindresultaat betreft, veel verschil zou bestaan; want ik verwacht even stellig, als ik vurig wensch, dat Amerika aan den eenen kant, de gewesten aan de Baltische zee van de andere zijde, tot het stelsel van onvoorwaardelijke vrijheid zullen toetreden. Maar lettende op de politiek van Hamburg, zoo vrijgevig in andere opzigten, maar geenszins wat de scheepvaart belangt; op die van Frankrijk, Spanje, en de Italiaansche Staten, dan ontveins ik mijne bekommering niet, dat, schoon de groote levensbelangen der Britsche scheepvaart niet duurzaam kunnen getroffen worden door de bekrompen inzigten van enkele Europesche rijken, toch hier en daar schade aan onze reeders zal worden toegebragt, wanneer zij door differentiele regten van den handel worden uitgesloten, en dat alzoo het groote voordeel verloren gaat, dat anders het algemeen van een vrij verkeer alom zou trekken. Het is steeds erkend, dat de heilzame gevolgen grootelijks beperkt en verkort zouden worden, indien Engeland alleen, onafhankelijk van andere volkeren en op eigen kansen, de beginselen van vrijen handel in toepassing bragt, en dat deze omstandigheid op zich zelve reeds de meeste inspanning tot het verkrijgen van wederkeerigheid zou raadzaam maken. Maar dan kwam het bezwaar tegen de reciprociteits-tractaten. Dit stelsel, zeide men, hoe goed en wenschelijk in theorie, was onuitvoerlijk, en wij hadden slechts te kiezen tusschen handelen op
ons zelven, of niets doen. Ik zal niet zeggen, dat in dit geval mijne keus voor stil-zitten wezen zou; doch dit is niet het alternatief aan ons voorgesteld, en ik meen de practische uitvoerbaarheid van het volgen van het reciprociteits-beginsel te kunnen aantoonen. Hier bestaat

{==487==} {>>pagina-aanduiding<<}
de moeijelijkheid niet om de bedingen wederzijds te vergelijken: - onkunde en vooroordeel kunnen het helder inzigt der zaak niet langer benevelen door onbepaalde en duistere verwijzing naar zekere verordeningen, maar die later kunnen veranderen. Wij hebben slechts te zeggen: ‘hier is ons plan; de bepalingen zijn duidelijk; wij ontmoetten geen bezwaar bij de uitvoering.’ Ik heb nog vele bedenkingen tegen enkele onderdeelen van het wets-voorstel: de reeders moeten bij een' zoo veel-omvattenden maatregel aan geene belemmeringen hoegenaamd meer gebonden zijn; de vrijstelling moet volkomen wezen; ik keur de beperking aangaande de visscherij af, en inzonderheid kan ik de voordragt omtrent de kustvaart niet billijken. Tenzij mogt worden aangetoond, dat het belang der schatkist zulks verbiedt, zou ik algeheele gelijkstelling van kust- en koloniaalvaart verlangen. Door de eerste uit te zonderen, ontneemt gij aan onze reeders een voordeel in het buitenland, door staatkunde en billijkheid even zeer geboden. Wij moeten de gelegenheid tot winst voor onze schepen vermeerderen door van de buitenlanders de openstelling te verkrijgen, die wij onzerzijds aan hen toestaan. Nu zouden wij de Amerikanen tot de vaart op onze koloniën toelaten, dat is, met andere woorden, hun vrijwillig geven al wat voordeelig is, maar tevens, omdat wij hen van onze kustvaart weren, op onze beurt van de hunne worden uitgesloten, die tegen elke koloniale vaart kan opwegen, - en aldus voor ons behouden wat zonder waarde is. - Want, schoon Amerika geene koloniën heeft, versta ik de woorden van den gezant Bancroft niet in den zin van eene klimmende of dalende schaal, maar ik vat zijn ‘alles’ op als ook de kustvaart bedoelend, zoodat Amerika aan de Britsche vlag op de Amerikaansche kust iedere gunst verleenen zou, die hunne vlag op onze kust zou genieten. Onze betrekkingen met Noord-Amerika, de West-Indiën, en in de Zuidzee, zouden aan onze bodems
een belangrijk aandeel verzekeren in de vrachtvaart langs de kust der Vereenigde Staten. Wij moeten aan Amerika het regt ontnemen, om ons de kustvaart te weigeren, door te zeggen: ‘Wij hebben u alles gegeven wat door u aan ons is toegestaan.’ Het gewigt dezer aanmerking had den minis-
{==488==} {>>pagina-aanduiding<<}
ter getroffen; hij liet zich daaromtrent op deze edele wijze uit: ‘Het is zoo, wanneer men het verschil van voortbrengselen in aanmerking neemt van de Vereenigde Staten, wanneer men bedenkt, hoe in dit opzigt de bewoners van Massachusetts in geheel andere omstandigheden verkeeren dan die van Carolina en Louisiana, dan valt in 't oog, dat de handel dezer gewesten onderling veeleer het karakter van betrekkingen tusschen moederland en koloniën dan van kustvaart vertoont. Ik erken al het gewigt, het klemmende der bedenking. Wordt de reis van Malta naar Londen als koloniaal-vaart beschouwd, dan kan men inderdaad den togt van Californië naar Nieuw-York bezwaarlijk voor kustvaart houden. Maar ik kan niet gelooven, dat de Vereenigde Staten in dergelijk beweren tegen rede en regt willen volharden. Ik heb evenwel zoodanige verandering in het oor spronkelijk ontwerp gebragt, dat het bezwaar van ons geacht medelid vervalt, zonder, de belangen der schatkist en van ons zeevolk te krenken; en toen ik onlangs den Amerikaanschen gezant over dit punt sprak, verklaarde hij zich bereid om, zoo wij het wilden, daags daarna eene overeenkomst nopens de kustvaart te teekenen. Er bestaat dus geene reden, om aan de toetreding tot zoodanig gewijzigd voorstel van Amerikaansche zijde te twijfelen.’ - Gladstone's gevoelen omtrent de wederkeerigheid had bij de eerste algemeene beschouwingen nog twee invloedrijke voorstanders gevonden in het lid voor Dover Sir George Clerk, - die de commissie ter Enquête had helpen uitmaken, - en in Liverpools vertegenwoordiger Cardwell. De gronden, door deze drie sprekers ontwikkeld, werden door den kanselier der
schatkist, Sir Charles Wood, aldus beantwoord. ‘Men heeft het wederkeerigheids-beginsel bepleit, en zich op een schrijven van den gezant Bancroft beroepen, ten bewijze, dat ook het gouvernement vroeger het stelsel van reciprociteit, bij tractaten vast te stellen, had aangenomen. Een oogenblik was de aandacht der regering op het sluiten van zoodanige overeenkomst gevestigd; en ik ben verre van te ontkennen, dat vele krachtige redenen voor dit stelsel kunnen worden aangevoerd. Zeker was dergelijke maatregel ligt goedgekeurd, en had dus eene aanbevelenswaardige

{==489==} {>>pagina-aanduiding<<}
zijde; maar een nader, neer omstandig en diepgaand onderzoek heeft ons overtuigd van het onraadzame dier handelwijs. De voornaamste grond is de ervaring onder het vorig gouvernement, dat schipbreuk leed op den onwil van buitenlandsche regeringen, om de tarieven wederzijds te herzien. De Heer Gladstone stelt de moeijelijkheid op den voorgrond van het onderling onvergelijkbare der goederen (the incommensurable quality of articles), maar ik kan niet inzien, waarom eene verlaging van regten op wijn niet door eene verminderde heffing op manufacturen kan worden opgewogen. Maar het eigenlijk bezwaar is elders gelegen, en juist met betrekking tot den tak der scheepvaart zal men bevinden, dat, hoe eenvoudig het regelen van impost op twee voorwerpen volgens het differentieel beginsel schijnen moge, in waarheid volslagen tegenstrijdigheid tusschen beiden aanwezig is. Het toelaten van vreemde bodems in onze koloniën, mits de onzen even-zeer in vreemde bezittingen worden vrijgelaten, moge naar den letter gelijkheid schijnen: maar zoo Engeland zijnen ganschen uitgebreiden kolonialen handel voor Denemarken openstelt, op voorwaarde van gelijke openstelling van Deensche zijde, zal dan nog iemand beweren, dat hier wezenlijke wederkeerige gelijkheid plaats heeft; - zal Engeland een tiende of honderdste deel maakt een equivalent bekomen? De moeijelijkheid, om volmaakt gelijke voordeelen te verkrijgen, blijft in beide gevallen (bij conditioneele als bij onvoorwaardelijke gelijkstelling) even groot. Doch het onderhandelen bij tractaat heeft nog dit bezwaar, dat wij door allerlei overeenkomsten met andere staten verbonden en belemmerd zijn, zoodat wij nooit onze bijzondere bedoelingen met eenen enkelen staat kunnen bereken. Herinnert u slechts het gebeurde met 't toelaten van vreemde suikers, - toen wij genoodzaakt waren, volgens de bepalingen van overeenkomsten met Venezuela, de Vereenigde Staten en Denemarken, ook hunne suikers in te voeren, geheel in strijd met onze
bedoeling, die daarheen strekte, om het product van slaven-arbeid ganschelijk uit te sluiten. Deze manier van onderhandelen bij tractaat leidt juist tot hetgeen onze bestrijders aan het regerings-voorstel willen wijten, omdat het retorsie-maatregelen behelst, - na-
{==490==} {>>pagina-aanduiding<<}
melijk tot wisseling van bittere en onaangename nota's. Tenslotte komt toch eigenlijk de vraag hierop neêr (als wij willen beslissen, welken weg het verkieslijker is in te slaan): is het al of niet van belang voor ons rijk, dat wij lage vrachten en vervoermiddelen hebben. Zoo ja, dan zou het immers ongerijmd zijn ons zelven een voordeel te onthouden, tenzij andere staten mogten goedvinden eene zekere gedragslijn te volgen. Kiezen wij partij voor ons zelven, zonder aan het goeddunken van vreemden over te laten, of wij in het genot van eigen voordeelen zullen treden.’ - Ons komt deze redenering onweêrlegbaar voor, en zij schijnt voor de Nederlandsche belangen even zeer te gelden. De schrijver van het aangekondigd werk is in geene ontwikkeling getreden over de wijze, waarop Gladstone zijn plan dacht uit te voeren. Hij vergenoegt zich (bl. 109) met diens verklaring over te nemen, dat ‘hij de toepassing der wederkeerigheidsbeginselen op deze aangelegenheid tevens uitvoerbaar en wenschelijk keurde.’ - Maar de vertegenwoordiger van Oxford liet het bij geene algemeene verklaring berusten, ‘Aan deze vergadering,’ sprak hij, ‘ben ik de ontvouwing schuldig van hetgeen ik zou hebben voorgesteld, bijaldien mijne geachte medeleden in mijn gevoelen hadden kunnen deelen. Ik zou onzen ganschen handel in twee deelen hebben gesplitst, in den buitenlandschen en in eigen Britschen handel, beide voor kustvaart en koloniën; - daarna zou ik door de wetgeving hebben doen vaststellen, en niet van de kroon hebben afhankelijk gemaakt, dit ééne beginsel, dat ieder staat, die aan Groot-Brittannië algeheele vrijheid toekende in zijnen
buitenlandschen handel, die wederkeerig volkomen in onzen buitenlandschen handel verwerven zou, en dat, zoo eenige mogendheid gezind was volkomen vrijheid te verleenen voor geheel haren zeehandel, eigen zoowel als met het buitenland, zij volkomene gelijkstelling met Britsche bodems in vreemde, kust- en koloniaal-vaart ontvangen zou. Vervolgens zou ik van deze vergadering magtiging voor het gouvernement hebben gevraagd, om, wat de vaart van buitenlanders op onze koloniën betreft, met iederen staat afzonderlijk, zonder eenig aanzien der overigen, te mogen handelen. Tevens zou ik dan de afschaffing heb-
{==491==} {>>pagina-aanduiding<<}
ben voorgesteld van alle directe belemmeringen tegen den invoer van tropische of andere buiten-Europesche producten, omdat daardoor thans zoowel Britsche als vreemde bodems worden getroffen. Bovendien zou ik hebben aangedrongen op ontheffing voor den reeder van alle mogelijke belastingen en fiscale beperkingen op zijn schip, en hem volkomen hebben vrijgelaten wat kapitein en bemanning betreft, en tegelijk voorstellen om een drawback te vergunnen voor het hout tot scheepsbouw in het vereenigd koningrijk gebezigd.’
Waarom Gladstone van alle pogingen tot het treffen van zoodanig vergelijk afzag, is door den Heer de Clercq ontwikkeld (bl. 109). Minder bekwame proeven gelukten aan een ander lid niet, en op de schampere verwijten van den teleur gestelden d'Israeli was de verdediging van Gladstone eenvoudig en ongezocht: ‘Ik vond ondersteuning bij sommigen, wier bijval niet geheel ter goeder trouw was. Deze wilden mij als werktuig gebruiken om den geheelen maatregel te doen mislukken; ik daarentegen wilde niet medewerken om de navigatie-acte te bestendigen, en zou gewis de sarcasmen van mijnen beschuldiger niet hebben gehoord, indien hij mijn gedrag bevorderlijk had gevonden voor zijne bedoelingen.’ - De tweede lezing der Bill werd met eene overgroote meerderheid toegestaan; en eene maand later, - na de uitmuntende rede van Sir James Graham, waarin de kern van alle argumenten is vervat, en uit welke het ons bevreemdde hier niets te zien overgenomen - ging ook de derde lezing door. - Maar het pleit was nog niet voldongen. De tegenstand der Lords bleef te overwinnen, en dreigend was het aanzien en de houding, door hunne vergadering aangenomen. Hunne politiek wordt hier (bl. 111) met enkele sprekende trekken geschetst, als wetende ter goeder ure voor den drang der openbare meening te wijken, en niet onverzettelijk tegenover de eischen der natie, mits de openbare meening zich ondubbelzinnig verklare, en het verlangen des volks niet twijfelachtig zij. Wij herinneren ons, dat Lord Stanley voor weinige jaren (in de zitting van 25 Mei 1846) eene verklaring in dien zin ten aanhoore der Britsche pairs heeft afgelegd.
‘Indien ik eenig begrip heb aangaande de constitutionele

{==492==} {>>pagina-aanduiding<<}
roeping van het Hoogerhuis, dan moet het een heilrijken dam strekken tegen woeste en ondoordachte maatregelen, en het volk voor zijne eigen afdwalingen behoeden. Nooit is onze politiek geweest tegenstand te bieden aan eene langzaam gerijpte, wel-beraden openbare meening; - voor hare uitdrukking hebben wij steeds gebukt, en zullen wij blijven zwichten; maar het is onze heilige pligt overijlde voorstellen tegen te gaan, om onherstelbare rampen te voorkomen; en, hoewel het naauwelijks kan worden vermoed, dat de constitutie dergelijk geval op het oog had, is het niet minder onze pligt de natie te beschermen, niet tegen hare eigen dwaze oordeelvellingen, maar tegen de trouwloosheid dergenen, die zij zich tot leidslieden heeft gekozen.’ - Ook nu, bij het onderzoek der scheepvaart-wetten, was de houding der Lords, die met de wets-voordragt niet instemden, geheel overeenkomstig dezen regel. Ook nu trachtten zij aan te toonen, dat de ministers den onstuimigen stroom der volksberoering voor den zachten, stillen, maar diepen vliet der openbare meening hadden aangezien. - De Heer de Clercq doet niet ten volle regt aan de bekwaamheid van verdedigers en bestrijders der wet, als hij beweert: ‘het onderwerp was inderdaad uitgeput; nieuwe gezigtspunten scheen de zaak niet meer aan te bieden, tenzij men tot tastbare drogredenen de toevlugt wilde nemen, als die, waarachter Lord Brougham zich poogde te verschuilen’ (bl. 113).
Van de verslagen aan het Hoogerhuis zullen wij later spreken, als wij tot de zevende afdeeling gekomen zijn. Het zal daar blijken, dat de klagten van reeders en scheepsbouwers wel degelijk ook in de vergadering der Lords weêrklank vonden, al wierd dan het onderzoek naar de grootheid en veiligheid des rijks met bijzondere zorg en naauwlettendheid gepleegd. Maar wij aarzelen niet te beweren, dat de volledige kennis van het onderwerp, de schitterende bekwaamheid der vier uitstekende bewindslieden, - aan wie de verdediging bij de Lords was toevertrouwd, - al wat in het Lagerhuis ten voordeele der wet, althans van regeringswege, was aangevoerd, verre overtrof. Moest niet reeds de veel heftiger tegenstand bij deze vergadering, de aanvallen van redenaars als Brougham en Stanley eene meer afdoende,

{==493==} {>>pagina-aanduiding<<}
krachtige, overtuigende wederlegging vergen, dan de heldere en duidelijke rede van den handelsminister Labouchère, of de korte, onvolledige argumentatie van Lord John Russell in het Huis der gemeenten bevatten kon. - Van de openingsrede, door den Markies van Lansdowne uitgesproken, wordt hier gezegd, dat ‘deze zich bij voorkeur op historisch terrein bewoog en meer de politieke dan de commerciële zijde van het vraagstuk behandelde.’ En toch was de overgroote helft van dit welsprekend exposé, - zelfs naar de mededeeling in het dagblad, dat de aanmerking maakte door den Heer de Cl. herhaald - aan de beschouwing der handels-eischen en belangen gewijd. Lord Stanley mogt smalend zeggen: ‘ik zal bij het vergevorderd uur het voorbeeld van den edelen Markies niet volgen, en opklimmen tot de dagen van den tweeden Richard;’ - voor de klare ontvouwing van het onderwerp kon de korte herinnering aan de geschiedenis der Engelsche wetgeving op dit punt niet worden gemist. De verwijzing op de plannen van Pitt, ‘eenen naam, door mij nooit zonder diepen eerbied genoemd, door sommigen mijner medeleden tot afgoderij vereerd,’ getuigt van veel tact, en was voor de hoorders bij uitstek gepast. Hoe kiesch is de vermelding van later' tijd, de toon, waarin hij spreekt van eigen aandeel in het ontwerpen en tot stand brengen van wetten, even vinnig aangerand, omdat zij op het beginsel der navigatie-acte inbreuk maakten, en die ondanks de voorspellingen van mannen als Sir W. Grant, - dan wie nooit scherpzinniger regtsgeleerde, noch meer logisch redenaar de debatten van het parlement versierde - tot den bloei der Britsche scheepvaart bovenmate hadden toegebragt. Niet fijner zijn de toespelingen, welke (op bl. 94) den lof van onzen auteur verwierven, dan de woorden, waarmede Lord Lansdowne van het overblijfsel der scheepvaartwetten spreekt, en de bijtende scherts over de getuigen, die met naiven eenvoud hadden verklaard,
dat zij bij nader onderzoek zelven verbaasd waren over de geringe bescherming, hun in de bestaande wetgeving verleend.
Met de lijst der tractaten in de hand, ging nu de minister de tegenstrijdige bepalingen na, toonde ontwikkeling en aanwas van scheepvaart aan, zoo vaak en hoe meer men van de

{==494==} {>>pagina-aanduiding<<}
beperkingen der navigatie-acte was afgeweken, - deed door een zaamvattend overzigt van den hoofdinhoud der verslagen de voorregten der Engelsche bouwmeesters uitkomen, - en doorliep ten besluite de eischen, door de staten van het vasteland en de koloniën gedaan, met aanstipping der ingewikkelde onderhandelingen, aan welke deze wet alleen een einde kon maken. - Van de uitvoerige en belangrijke rede, door den Graaf van Carlisle gehouden, wordt ook bij den Heer de Cl. met verdienden lof gewaagd. Welligt had de herinnering, dat deze minister geen ander is dan de als dichter en letterkundige gevierde Lord Morpeth, aan onzen schrijver eene korte prosopographie ontlokt, waarop deze staatsman gelijke aanspraak heeft als Lord Bentinck b.v. of d'Israeli. Ook in den breeden kring der lezers van ‘Keepsakes,’ en Engelsche Jaarboekjes, is de naam van Lord Morpeth gewaardeerd en beroemd. Zijn treurlied bij Canning's dood kan met de edelste vruchten der nieuwere poëzij wedijveren. En wiens persoonlijk karakter boezemde ooit aan staatkundige tegenstanders meer achting en ontzag in! Voor het Britsche volk heeft de man eigenaardige aantrekkelijkheid, die, dorstend naar politieke onderscheiding en roem, niettemin, toen hij in 1841 zijne plaats in het parlement verloor, het roekeloos besluit nam, om nimmer het Lagerhuis weder binnen te treden, dan als vertegenwoordiger van datzelfde gewest Yorkshire, dat hem had afgewezen. Vijf jaren later werd hij in triumf herkozen en nam op nieuw den zetel in, na door eene reis in de Vereenigde Staten en zijne aansluiting aan Cobden's ‘League’ de openbare aandacht te hebben getrokken. Telg van den edelen stam der Howards, en schrijver van den ‘laatsten der Grieken,’ maar even wars van adeltrots als van letterkundige ijdelheid, - op dertigjarigen leeftijd secretaris voor Ierland, en ook in die netelige betrekking geëerd en ontzien, - draagt hij den stempel der echte Britsche
aristocratie, wier regten door het volk geëerbiedigd zijn, omdat de adel reeds in de eerste tijdperken der nationale geschiedenis voor de volksbelangen zorgde en streed. Opregt en rondborstig staat hij de aanspraken der midden- en lagere klassen voor, zonder zweem van hoovaardij, zonder schijn van tot haar af te dalen: -

{==495==} {>>pagina-aanduiding<<}
inmengsels van hoogmoed, vaak krenkender voor deze dan onbewimpelde tegenstand. Hij is populair, omdat hij de inzigten des volks is toegedaan, en ze verkondigt op populaire wijze. Te midden der omkeeringen en beroeringen dezer eeuw heeft hij lang doorzien, dat de tijd sociale meer nog dan politieke concessies vordert van den kant dergenen, die in hoogheid gezeten zijn. Als redenaar kenmerkt zich deze edelman door een netten, gekuischten, zuiveren stijl; en schoon reeds twintig jaren in het parlement gezeten, streeft hij voortdurend naar hooger ontwikkeling. - In zijne rede, ter aanbeveling van dit gouvernements-voorstel, waren de feiten, voor de afschaffing der navigatie-acte pleitende, met zeldzaam talent bijeengebragt. Graaf Carlisle riep de ervaring te hulp door Lord Morpeth in Amerika opgedaan; - het oordeel van de bevoegdste regters der nieuwe wereld - en dit was reeds een nieuw gezigtspunt - over de verdiensten en gebreken van de Engelsche schepelingen; hij tokkelde de snaar, die in iedere Britsche borst weêrklinkt, van den glorierijken slag bij Trafalgar, maar deed ook die liefelijke toonen instemmen met het thema der regering: losmaking van alle banden, opdat de elasticiteit van Engeland's handel vrij spel mogt bekomen. ‘Ik geloof,’ sprak hij ten slotte, ‘aan de maritieme meerderheid, aan de ondernemingzucht, aan den onsterfelijken roem ter zee van mijn vaderland: - onze gadelooze energie zal alle bezwaren te boven komen, - en voorzeker, datzelfde jaar, waarin het “Rule Britannia” de straten van Parijs weergalmen doet, zal dit lied in Groot-Brittannië niet worden vergeten.’











{==496==} {>>pagina-aanduiding<<}

Bibliographisch album.

Beknopte Beschrijving der voornaamste Electromagnetische wijzer- en druk-telegrafen. 's Hage, bij J.M. van 't Haaff, 1850.

De uitbreiding, welke in het laatste tiental jaren het veld der Galvanische Telegrafie in alle oorden der beschaafde wereld heeft verkregen, vestigt de aandacht van velen op hare inrigting, aanleg en gebruik. Is ook al door Nederlanders niet heel veel tot de vorderingen in dat vak bijgedragen, er is echter genoeg verrigt om ons met eene gepaste zelfvoldoening op hunne pogingen te doen terugzien, welke, hoewel thans weinig geteld, misschien eerst door een volgend geslacht op haren regten prijs zullen worden geschat.
Maar waren onze landgenooten niet achterlijk bij de bearbeiding van dit nieuw ontgonnen veld in het gebied der Natuurkunde, niet minder hebben zij zich ijverig betoond in het nasporen en bekend maken van hetgeen op vreemden bodem is geschied. Dr. Bleekrode heeft in het Tijdschrift van de Maatschappij tot Bevordering van Nijverheid, in 1845, een ruim verslag van alle destijds bekend gemaakte berigten over Telegrafie en Telegrafen, uit Couranten en Tijdschriften medegedeeld en zulks in zijne jaarboekjes vervolgd. Doch bij de groote menigte dier berigten, bij de onduidelijkheid of onvolledigheid van vele derzelve, is het voor hem, die daarvan gebruik moet maken, bijna onmogelijk, altijd het regte spoor te houden; hij moet door eene menigte van opgaven heenworstelen, om voor enkele punten, die hem duister zijn gebleven, raad uit de schatkamer van anderen te putten; hij moet bij de menigte der raadgevingen eigen kracht genoeg bezitten, om zich des noods eenen weg te banen. Hoeveel te meer zal dan de liefhebber, die ze slechts leest uit belangstelling voor de zaak zelve, door de overgroote menigte van opgaven overladen en ontmoedigd worden.
Het moest aan velen zeer welkom zijn, dat in 1849 een der leden van de Maatschappij ter Bevordering van Nijverheid de moeite nam, de inrigting der meest gebruikelijke telegrafen op eenvoudige wijze te beschrijven, zoodat ook de mingevorderde zich een duidelijk denkbeeld van de zaak kon verwerven (A.H. Walter, ‘Korte Beschouwing van den electro-magnetischen telegraaf,’ Amsterdam, 1849).

{==497==} {>>pagina-aanduiding<<}

Het aan het hoofd dezes vermelde werkje mag als een tweede stap beschouwd worden, om den weetgierige nader bekend te maken met de algemeene beginselen der telegrafie, met de theorie en inrigting der Galvanische batterijen, dikte der geleiders, wijze van isolatie, zoo op als onder den grond, en meer in het bijzonder met de inrigting der meest gebruikelijke wijzer- en druk-telegrafen.
Kan men ook in het algemeen de beschrijving niet van eenige onduidelijkheden vrijpleiten, noch de keuze der beschreven toestellen geheel en al goedkeuren, en moet hij, die met die inrigtingen van nabij bekend is, zelfs eenige der beschrevene onvoorwaardelijk afkeuren, - is ook druk en correctie niet geheel onberispelijk, toch moet men den schrijver dank zeggen voor de naauwkeurigheid, door hem in acht genomen, bij reeds dikwerf, doch zeer onvolledig beschrevene inrigtingen, en voor zijne goede keuze van toestellen, daar waar er verschil in zamenstelling bestaat, en bij zulke, welke onder den naam van een en denzelfden uitvinder doorgaan. Nog in geen werkje over telegrafie, hier te lande uitgegeven, vindt men eene zoo goede afbeelding van den telegraaf van Morse of van Palmieri, zoodat men het gaarne over het hoofd ziet, dat beide de druktoestellen van Bain zijn medegedeeld, ofschoon over hunne onbruikbaarheid reeds lang beslist is. Is alzoo deze eerste proeve van den schrijver althans niet ongelukkig te noemen, dan is het waarlijk jammer, dat hem de moed ontbroken heeft eene eenigzins hoogere vlugt te nemen, - dat hij niet ook tot leidsman heeft willen verstrekken aan hen, die, ofschoon met lust en ijver bezield, eene te beperkte opleiding ontvingen, om hunne handen behoorlijk door het hoofd te doen besturen, en wier wetenschappelijke kennis niet toereikende is, om de wetten van Ohm op de telegrafie toe te passen 1.
Nog bestaat er in Europa geen werkje van dien aard, nog vindt men in geen boek de eenvoudige formule aangegeven, welke dienen moet om de hoeveelheid van draad te bepalen, welke op den electro-magneet moet worden gewonden; nog is voor den mingevorderde niet duidelijk gemaakt, in welke verhouding de dikte dier omwindingen staan moet tot de dikte van den geleider langs het terrein; nog is niet aangewezen, op welke wijze de batterij behoort te worden ingerigt en geregeld, waarom bij alle in de publieke dienst voorziende telegrafen de druk-toestellen (met uitzondering van die van Morse) bijna geheel worden geweerd, en hoe men zich overal de moeite geeft, die door de eenvoudigst mogelijke toestellen te vervangen, of waarom het gebruik van teekens verre te verkiezen is boven dat van letters.
Iemand, die zoodanig doel trachtte te bereiken, zou aan de telegrafie eene onberekenbare dienst bewijzen; de groote menigte van allerliefst uitgedachte, maar toch eigenlijk onbruikbare toestellen, zoude weldra plaats maken voor eenige weinige, die, door de ondervinding goedgekeurd, weldra algemeen in gebruik zouden geraken. Hij zou bij vlijtig onderzoek weldra door de ondervinding van anderen kunnen beslissen, of het isoleren der draden onder den grond op den duur zal kunnen worden aanbevolen, dan of de bezwaren eener zoodanige lijn niet grooter zijn dan de stoornissen, bij geleidingen boven den grond veroorzaakt door verandering in den toestand der atmospheer.

{==498==} {>>pagina-aanduiding<<}

Wij zouden daardoor in de gelegenheid geraken, eenigzins meer van nabij de verschillende oorzaken te leeren kennen, die de geregelde dienst der electro-magnetische telegrafen zoo menigwerf en zonder schijnbare oorzaak belemmeren. Het zou tevens eene handleiding zijn voor hen, die zich tot den post van telegrafist willen bekwamen, en daardoor helpen verhinderen, dat zij in hunne onwetendheid dikwerf de domste middelen bezigen, en hem belemmeren, die, hoewel met den noodigen ijver toegerust, toch niet op alle stations te gelijker tijd kan tegenwoordig zijn om hen teregt te wijzen.
Is den schrijver van opgemeld stukje die taak te zwaar, dat hij hulp zoeke bij anderen, die even gaarne, als zulks tot hiertoe is geschied, zijne pogingen naar vermogen zullen ondersteunen.
Maart, 1850.
W.

Beoordeeling van het werk: de Krijgsbedrijven tegen Balie in 1848, door den luitenant-kolonel J. van Swieten, enz. Amsterdam, Zweers en Beukman. 1849.

De schrijver van de hier vermelde ‘Beoordeeling’ van het werk des Heeren van Swieten, neemt uit dat werk aanleiding, om het gedrag van den bevelhebber der tweede Baliesche expeditie op de ongunstigste wijze voor te stellen. De slotsom van zijn gevoelen is, dat in 1848 ‘de strijd zonder eenig oordeel, beleid en goed verstand is bestuurd geworden’ (bl. 32). Als bewijs om die veroordeeling te staven, zegt de schrijver, dat er bij die expeditie van 1848 drie hoofdfouten zijn begaan: Vooreerst, dat men drie dagen ter reede van Beliling bleef liggen, alvorens te landen; ten tweede, dat men op den 8sten Junij heeft nagelaten eene verkenning te doen van de vijandelijke stelling; en ten derde, dat men het gevecht van den 9den Junij ‘tegen de regelen der taktiek, althans voor een groot gedeelte,’ heeft gevoerd (bl. 6-7).
Het is ons volkomen onbekend wat door den bevelhebber, wiens beleid zoo aangevallen wordt, op die beschuldiging kan en zal geantwoord worden; het is ons volkomen onbekend, welke groote militaire ondervinding en welke uitstekende wapenfeiten den bestrijder van dien bevelhebber geregtigen tot dien beslissenden toon, waarmede hij over de behandelde gebeurtenis en over dè krijgsvoering in Indië spreekt; - wij zullen ons alleen bepalen met hier eenige aanmerkingen op zijn uitgebragt oordeel te maken, en de redenen te vermelden, waarom wij ons met dat oordeel niet kunnen vereenigen.
Wat de eerste fout betreft, den generaal van der Wijck ten laste gelegd, ‘van drie dagen op de reede van Beliling te zijn gebleven, alvorens te landen.’ Wij merken al dadelijk daarop aan, dat er overdrijving in die bewering is. Immers in het werk van den overste van Swieten lezen wij (bl. 57), ‘dat eerst op den 6den Junij, 's morgens, het stoomschip Merapi met de kruisbooten en praauwen ter reede van Beliling aankwam, en dat toen niets de landing meer verhinderde;’ die landing begint den 8sten Junij, 's ochtends om 4 uur, wat de hoofdmagt betreft; maar eene kolonne, die van

{==499==} {>>pagina-aanduiding<<}
den Majoor Sorg, was reeds op den namiddag of avond van den 7den ontscheept. Men ziet dus, dat er op de reede geene drie dagen werkeloos zijn doorgebragt, die men anders had kunnen doorbrengen.
Er is evenwel tijd verloren; men had vroeger kunnen landen, - ten minste het tegendeel wordt nergens beweerd. Maar heeft nu dat tijdverlies eenigen nadeeligen invloed op den afloop der onderneming uitgeoefend? Niemand beweert dit; zelfs niet de schrijver van dit tegen den generaal van der Wijck gerigte werk; want met duidelijke woorden zegt hij (bl. 6): ‘die eerste hoofdoorzaak, “hoofdfout” heet het vroeger, beschouwen wij geenszins als tot nadeel der operatiën te hebben gestrekt.’ Maar, wanneer dat geringe tijdverlies niets heeft bijgebragt, of kunnen bijbrengen, tot de ondervondene nederlaag, wat billijkheid is er dan in, om het eene hoofdfout te noemen? Wat billijkheid is er in, om er een punt van beschuldiging tegen een bevelhebber van te maken, dat hij een of twee dagen werkeloos blijft; terwijl toch vroeger, door andere oorzaken, maanden werkeloos zijn doorgebragt, en de vijand, die reeds maanden te voren van den aanval gewaarschuwd was, dus die een of twee dagen niet noodig gehad heeft om zich te versterken? Wij herhalen het, niemand, zelfs niet de bestrijder van den generaal van der Wijck, schrijft aan dat kleine tijdverlies eenigen nadeeligen invloed toe op de uitkomst der expeditie; en wanneer men dus dat tijdverlies als een punt van beschuldiging te berde brengt, dan moet dit al dadelijk bij ieder onpartijdige het vermoeden opwekken, dat er geene ernstige punten van beschuldiging bestaan.
Wanneer wij hier van tijdverlies spreken, dan gebruiken wij mogelijk een geheel onjuist woord; want het is zeer mogelijk, dat die paar dagen, op de reede van Beliling doorgebragt, noodig waren voor de toebereidselen der landing; dat men toch bij zulk eene gewigtige handeling niet te veel voorzorgen kan nemen, is eene waarheid, die weinig tegenspraak zal vinden. Wanneer de bestrijder van den generaal van der Wijck die voorzorgen afkeurt; wanneer hij het medevoeren der kruispraauwen en vlotten ‘overbodig’ oordeelt, en zegt, dat hij ‘eene eenvoudiger landingswijze zoude hebben voorgetrokken, een vriend zijnde van alle bewerkstelliging zonder omslag’ (bl. 5); dan kunnen wij hierin niets anders zien, dan eene paradoxale uitdrukking, die alleen eenig gewigt zou kunnen krijgen, wanneer zij uitging van een man van groote militaire ondervinding en bekwaamheid. Komt zij daarentegen van iemand, die zich niet kan beroepen op deze voorregten, dan zal zij bij het algemeen geen ingang vinden; en dan zal men, integendeel, het gevoelen blijven aankleven, dat de bevelhebber der tweede Baliesche expeditie te kort zoude hebben gedaan aan zijnen pligt, wanneer hij verzuimd had het goed uitvoeren der landing door alle mogelijke middelen te verzekeren.
De tweede hoofdfout, beweert men, is het nalaten van het doen eener verkenning, op den 8sten Junij, van de vijandelijke stelling. Ziedaar eene beschuldiging, die wij meermalen tegen het beleid van den bevelhebber der tweede Baliesche expeditie hebben hooren inbrengen; en dikwijls hebben wij de zaak hooren voorstellen, alsof men, zonder iets van de stelling des vijands te kennen, maar doldriftig daarop was aangevallen. Dat die voorstelling echter geheel verkeerd en valsch is, behoeft aan de lezers van het werk des Heeren van Swieten niet gezegd te worden. Behalve eene verkenning, vroeger door den overste de Kock en den kapitein-ingenieur Steinmetz verrigt, had de opperbevelhebber in persoon, den 22sten Mei, eene verkenning van

{==500==} {>>pagina-aanduiding<<}
het eiland gedaan; hij had inlichtingen omtrent 's vijands toestand ingewonen, door middel van den bevelhebber der redoute ven Beliling; en den 9den Junij, vóórdat men aanviel, onderzocht men eerst nog 's vijands stelling. Zijn dat alles geen verkenningen? En is het dus geen bewering, geheel en al strijdig met de waarheid, dat de aanval heeft plaats gehad zonder dat de stelling des vijands verkend was?
Ja maar, zegt de bestrijder van den generaal van der Wijck, die verkenning had nog den 8sten Junij moeten verrigt worden; de troepen konden nog niet zoo vermoeid zijn, als dit door den luitenant-kolonel van Swieten wordt beweerd; zij hadden de kleine drie uur afstands van Boenkoelan naar Djagar-aga nog wel kunnen afleggen; zij hadden in de nabijheid van 's vijands stelling een bivouac moeten opslaan; men had niet noodig gehad, op het ontschepen der levensmiddelen en menageketels te wachten; men moet van den soldaat ontberingen weten te vorderen (bl. 12-13).
Wij weten niet, in hoever des schrijvers bewering, dat de verkenning van Djagar-aga op den 8sten Junij zeer goed uitvoerbaar was, al of niet met de waarheid overeenkomt; om daarover te kunnen oordeelen, moet men eigentlijk op de plaats tegenwoordig zijn geweest; de luitenant-kolonel van Swieten zegt, dat na de vermeestering van Boenkoelan ‘de soldaten te vermoeid waren om iets belangrijks te kunnen ondernemen,’ en eene marsch van bijna drie uur, met het vooruitzigt om op den vijand te stooten, en den ganschen dag door te brengen bijna zonder voedsel te gebruiken, gelooven wij, dat in Indië nog al iets belangrijks is. De schrijver van het hier behandelde werk is van een tegenoversteld gevoelen, en noemt die vermoeijenis ‘onbegrijpelijk.’ Tusschen die beide meeningen staat de keus vrij; maar wij voor ons hechten veel meer aan het gevoelen van den man, die in persoon alles heeft kunnen zien en opmerken, dan aan het gevoelen van hem, die de geheele expeditie alleen door het verhaal van anderen schijnt te kennen. Wat het gevoelen betreft, ‘dat men van den soldaat ontberingen moet weten te vorderen,’ wij stemmen dit toe, onder die voorwaarde, dat die ontberingen om de eene of andere belangrijke reden gevorderd worden; maar anders kleven wij het gevoelen aan, dat men, vooral in Indië, altijd zorgvuldig alles moet vermijden, wat de gezondheid en krachten van den soldaat benadeelt.
Maar, nu eens aangenomen, dat die verkenning op den 8sten Junij zeer goed uitvoerbaar was, bestond er dan nog noodzakelijkheid of voordeel, om haar toen te verrigten? Het is immers geen volstrekt vereischte, dat elk gevecht of elke veldslag altijd den dag te voren door eene verkenning moet voorbereid worden? De schrijver van het hier behandelde werk zal toch niet zoo hechten aan die verouderde Oostenrijksche krijgskunst, en wij achten zijne kunde te hoog, dan dat het noodig zou zijn hem te herinneren, dat, bij een groot aantal veldslagen van den nieuweren tijd, de verkenning der vijandelijke stelling, die men aanviel, eerst plaats had op den dag zelven van den slag. Het was dus bij dien aanval op Djagar-aga vrij onverschillig, of men de vijandelijke stelling den 8sten of den 9den Junij verkende; men had, denkelijk, in het eerste geval niet meer van de stelling te weten gekomen als in het tweede; en het bewijs daarvoor is, dat men bij de derde expeditie, toen men reeds eenige dagen in de nabijheid van den vijand was, toch nog zeer onnaauwkeurig bekend schijnt geweest te zijn met het terrein, en onder anderen het gelukken van de omtrekkende beweging tegen de stelling der Balienezen toen nog ten hoogsten onzeker is geweest.

{==501==} {>>pagina-aanduiding<<}

Wil men aanmerken, dat, toen den 9den Junij 1848 de aanval op de stelling van Djagar-aga plaats had, men met de sterkte en inrigting van die stelling niet volledig en naauwkeurig bekend was, dan antwoorden wij, dat dit zeer goed kan waar zijn; maar dat men, in den oorlog, die volledige en naauwkeurige kennis bijna nooit bezit, en men daar meestal slechts naar gissingen, naar waarschijnlijkheden moet te werk gaan. Het is verkeerd, het is ongerijmd, zich voor te stellen, dat, wanneer men in eene geheel vreemde vijandige landstreek komt, men met evenveel juistheid over de gesteldheid van die landstreek en over de plaatsing der vijandelijke troepen zal kunnen oordeelen, als de latere beoordeelaar der krijgsverrigtingen; integendeel, men kan als eene vaste waarheid aannemen, dat dit oordeel zeer gebrekkig moet blijven, en vergissingen daarbij onvermijdelijk zijn; het is bekend, dat Napoleon zelf, bij de verkenning, die hij in den veldtogt van 1815 van de stelling der Pruissen bij Ligny deed, zich een geheel verkeerd denkbeeld van die stelling vormde. Wilt gij den generaal van der Wijck daarover veroordeelen, dat de stelling der Balienezen meer sterkte of eene andere rigting heeft gehad dan hij meende, dan zeggen wij: breek dan ook den staf over alle vroegere of latere legerhoofden; want zelfs bij de grootsten hunner kan men zulke vergissingen opmerken.
De derde hoofdfout, zoo als de bestrijder van den generaal van der Wijck het noemt, is de verkeerde wijze, waarop het gevecht van den 9den Junij 1848 is geleid geworden. Men had, zegt die schrijver, niet zoo moeten aanvallen juist op het sterkste gedeelte der stelling; men had eene omtrekking moeten beproeven; men had, na het vermeesteren der westelijke redoute, eene opening in haar noordelijk front moeten maken, daardoor bezetting en geschut in die redoute moeten brengen en de oostelijke redoute ‘meer methodisch’ (bl. 17) moeten aanvallen. Het was immers niet noodig, dat de versterkingen ‘op dien dag moesten genomen worden’ (bl. 19)? Men had, zonder zich te bekommeren om het volslagen gebrek aan water, zonder zich te laten afschrikken door de reeds geledene verliezen, op het slagveld moeten blijven en den volgenden dag den strijd voortzetten. De spoedige terugkeer naar Java wordt gelaakt door den schrijver, die van oordeel is, ‘dat men in 1848 eene onnoodige vrees voor eene verwikkeling met het buitenland’ (bl. 1) koesterde; wat, volgens hem, ‘een volslagen gebrek aan staatkundigen tact bij de hoofdbesturen, in ons Vaderland zoowel als in Indie, bewijst’ (bl. 7).
Hoe gemakkelijk is het, over gedane zaken te redeneren, en daarover een afkeurend oordeel te vellen! Met welk eene zekerheid kan men zeggen: uwe vrees was ongegrond, uwe voorzorgen overbodig! zoodra de uitkomst aangetoond heeft, dat het gevaar, dat die vrees en voorzorgen deed ontstaan, zich niet heeft verwezenlijkt! - En dit is eene aanmerking, die niet alleen den schrijver geldt, wien wij hier bestrijden, maar ook velen onzer landgenooten, die, nu de Fransche omwenteling van 1848 is voorbijgegaan, zonder ons Vaderland rampen aan te brengen, de voorzorgen, toen tegen het ontstaan dier rampen genomen, als onnoodig en onverstandig veroordeelen. Wij gelooven dat zulk eene veroordeeling ongegrond is. De val van Lodewijk Philips heeft Nederland geen oorlog aangebragt; maar wie kon dit voorzien? Was het zoo onwaarschijnlijk, dat de nieuwe Republiek, even als hare voorgangster op het einde der achttiende eeuw, niet, spoedig, met vuur en zwaard, hare nieuwe staatkundige beginselen over Europa zoude willen uitbreiden?

{==502==} {>>pagina-aanduiding<<}
Was het zoo onwaarschijnlijk, dat ook onze Oostersche bezittingen spoedig de terugwerking zouden gevoelen van den schok, die Europa op hare grondvesten deed wankelen? Wanneer wij in het werk van den generaal de Stuers, over Sumatra, de bijzonderheid aantreffen (1ste deel, bl. 15 en 16), dat reeds in 1793 een Fransche kaper zich van Padang meester maakte, dan gelooven wij te mogen besluiten, dat het nog zoo geheel onverstandig niet was, in 1848 iets dergelijks te vreezen en voorzorgen daartegen te nemen, en dat dus die beschuldiging van ‘volslagen gebrek aan staatkundigen tact,’ door den schrijver aan de hoofden onzer regering gedaan, weinig gegrond is.
En wat zullen wij zeggen van die aanmerkingen op de leiding van het gevecht van den 9den Junij? van die voorschriften, van wat men niet had moeten doen, en van wat men wel had moeten doen? Wij gelooven dat men, om er over te oordeelen, of hier werkelijk misslagen zijn begaan, op de plaats van het gevecht moet tegenwoordig geweest zijn, of ten minste daarover duidelijke, stellige, uitvoerige opgaven moet bezitten. In het werk van den luitenant-kolonel van Swieten, tot nu toe de eenige bron om er de kennis van dat gevecht uit te putten, vindt men niets dat de aanmerkingen en beschuldigingen van den schrijver in het minste staaft; en wanneer die schrijver beweert, dat men, niettegenstaande het geleden verlies en niettegenstaande het gemis van drinkbaar water, toch op het slagveld had moeten blijven en den volgenden dag den aanval voortzetten, dan komt ons die bewering ten hoogste gewaagd en onredelijk voor. Wij zien toch uit het werk van den Heer van Swieten, dat de geledene verliezen in alles 242 onder-officieren en manschappen bedroegen, meer dan het tiende gedeelte der geheele sterkte, en dat 14 Europeesehe officieren, meer dan een zevende gedeelte van het geheele getal, bij de gevechten van den 8sten en 9den Junij waren gedood of gewond. Wanneer, bij eene expeditie van geen zeer groote sterkte, zulke verliezen zijn geleden, dan getuigt het afzien van elken verderen aanval niet van overdreven voorzigtigheid, maar van verstandig beleid; en wij herhalen het, om dit tegen te spreken, moet men op de plaats zelve geweest zijn, om te kunnen beoordeelen, of het zelfvertrouwen der troepen nog zoo weinig was geschokt geworden door de ondervondene nederlaag, dat een tweede strijd kansen op de overwinning opleverde.
Wij begrijpen niet, hoe de schrijver met zulk eene ligtzinnigheid spreekt over het gemis van drinkbaar water, waaraan de troepen zouden onderhevig geweest zijn, waren zij op het slagveld gebleven; wij zijn van meening, dat zoo iets altijd, en vooral in Indië, eene eerste behoefte is; en wij gelooven, dat slechts hij het regt heeft die meening te bestrijden, die zijn gevoelen door het gewigt eener roemrijke ondervinding kan ondersteunen. Is dit het geval met den schrijver, dien wij bestrijden? Wij weten het niet, want zijn naam wordt niet genoemd.
Waren de verschillende handelingen, die de schrijver zegt dat ons op den 9den Junij de zege zouden hebben doen behalen, werkelijk uitvoerbaar? - Wie zal dit zeggen, wie zal daarover oordeelen, behalve de dapperen, die op het roemrijke slagveld van Djagar-aga hebben gestreden. Maar, al waren die handelingen uitvoerbaar en goed geweest, dan nog hebben de aanmerkingen van den schrijver daarover zeer weinig waarde; want dat uitvoerbare, dat goede, dat later blijkt, was dit ook gebleken voor of gedurende den gevoerden strijd? Gemakkelijk valt het, bij elken verlorenen veldslag, te zeggen, wat de geslagene had moeten doen om overwinnaar te zijn;

{==503==} {>>pagina-aanduiding<<}
gemakkelijk valt het te bewijzen, dat Napoleon, wanneer hij dit gedaan en dat gelaten had, te Waterloo de zege zoude hebben behaald; maar verwaande onkunde alleen kan daarom altijd het beleid des overwonnenen veroordeelen, Napoleon van onbekwaamheid beschuldigen. In den oorlog is altijd veel onzekers, veel duisters; de beoordeelaar van strategische handelingen mag dit nooit uit het oog verliezen; hij moet zich altijd, wil hij billijk zijn, op het standpunt verplaatsen van den veldheer, wiens handelingen hij bestudeert; en hij mag alleen dán eene handeling afkeuren en veroordeelen, wanneer hij het stellige bewijs levert, dat die omstandigheden, welke zulk eene handeling slecht maakten, aan dien veldheer even goed bekend konden zijn, als aan den lateren beoordeelaar. Nergens wordt zulk een bewijs geleverd door den schrijver, en daarom is zijne kritiek van weinig of geen waarde.
De handelingen van die mannen, die, geplaatst in hooge staatsbetrekkingen of aan het hoofd van legers, dikwijls de uitkomst van een oorlog het lot van een geheel land in handen hebben, staan ten doel aan het oordeel van het algemeen; en dit is billijk, goed en nuttig. Hij, die een belangrijk gezag uitoefent, moet nooit terugdeinzen voor de verantwoordelijkheid, die hij zijn land daarvoor verschuldigd is; en wie daarvoor terugdeinst, mist de geestkracht, die een staatsman, die een legerhoofd moet bezitten. De beoordeeling van staats- en oorlogshandelingen is een krachtig middel om bij een volk publieken geest op te wekken; een krachtige prikkel om hen, welke die beoordeeling treft, tot buitengewone pligtsbetrachting aan te sporen, en daardoor het algemeene welzijn te bevorderen. Verkeerd is het, in die kritiek van regeringsdaden of van strategische handelingen, persoonlijke aanvallen te zien; onbillijk is het te vorderen, dat men dit nooit nameloos moet doen: namen en personen komen hierbij volstrekt niet in aanmerking; er wordt alleen over zaken, over regeringsdaden, over oorlogsfeiten gehandeld. De schrijver, wien wij hier bestrijden, heeft het volste regt om zich niet te noemen; want hij valt niet den persoon van den generaal van der Wijck, hij valt alleen het beleid des bevelhebbers aan; hij geeft niets anders dan eene kritiek van de tweede Baliesche expeditie.
Maar, heeft de schrijver dáárin het volste regt om zich niet te noemen, zoo kan men niet hetzelfde zeggen wanneer hij, om zijne oordeelvellingen te staven, zich herhaaldelijk beroept op eigene militaire ondervinding, op eigene krijgsverrigtingen in Indië; daartoe heeft een ongenoemde geen regt. Hadden wij de zekerheid, dat de schrijver een dier officieren was, waaraan het Indische leger zoo rijk is; een officier, die lange jaren in onze Oostersche bezittingen zijn leven voor het Vaderland heeft gewaagd, en daar de deelgenoot, de held van wapenfeiten is geweest, die de onsterfelijkheid zouden verwerven, waren zij voorgevallen op een minder verwijderd oorlogstooneel, en bij een volk, minder onverschillig voor krijgsroem dan het onze; wij zouden het niet wagen zijne oordeelvellingen tegen te spreken; wij zouden ze eerbiedigen, al deelden wij ze niet; wij zouden het geringe gewigt onzer krijgskundige studiën, door geene ondervinding versterkt, volstrekt niet in de weegschaal leggen tegen de, op het slagveld en in den oorlog verkregene kennis van den beproefden krijgsman.
Maar onze tegenstander heeft ons de taak gemakkelijk gemaakt, door zich niet te noemen; hij heeft zich daardoor beroofd van het voordeel, dat het gewigt van zijn naam hem zoude kunnen geven; hij heeft ons daardoor

{==504==} {>>pagina-aanduiding<<}
Heen de verpligting opgelegd, de door hem aangevoerde redenen te onderzoeken en te bestrijden. Wij gelooven, door het bovenstaande te hebben aangetoond, dat die redenen zijn gezocht, beuzelachtig en zonder waarde; dat de tegen den generaal van der Wijck ingebragte beschuldigingen door niets degelijke of afdoends gestaafd worden, en dat men dus geen regt heeft, over een verdienstelijk en kundig bevelhebber de afkeuring en veroordeeling van het algemeen in te roepen, alleen omdat het geluk zijne pogingen heeft teleurgesteld en aan de door hem aangevoerde krijgsmagt eene nederlaag heeft berokkend, die door geheel andere oorzaken dan door gebrek aan beleid kan worden verklaard.

W.J. KNOOP.



{==505==} {>>pagina-aanduiding<<}

Schetsen en Verhalen uit Zwitserland, door J. Kneppelhout. Haarlem, Erven F. Bohn. 1850.

Het boekske begint met het volgend: ‘Aan den Lezer’

‘Wanneer de letterkundige zich in de Julijzon koestert op het land, of de vunzige stad, welke hij voor eenige weken ontvlugt was, terugziet, overvallen hem op den drempel zekere gedrukte circulaires van soortgelijken aanhef en inhoud als de volgende:

‘Wel Edel Geboren Heer,

Daar het meer en meer de gewoonte wordt, om bij de intrede van elk jaar een boekgeschenk aan vrienden en magen uit te deelen, hebben wij het plan opgevat, het getal der Jaarboekjes met één te vermeerderen. De Redactie is toevertrouwd aan mannen van kunde en smaak, en het is namens dezelve, dat ik Uw Edel Geb. uitnoodig deze onderneming door Uw Ed. Gebs. medewerking krachtdadig te ondersteunen.
Wij laten de keuze van het onderwerp der bijdrage, uit den rijken schat van Uw Ed. Gebs. bekende gaven geheel aan Uw Ed. Geb. zelven over en hopen dezelve ten spoedigste te ontvangen.
Na Uw Ed. Geb. verschooning te, hebben gevraagd, voor de genomen vrijheid, en ons Jaarboekje in Uw Ed. Gebs. hooge gunst te hebben aanbevolen, noemen wij ons met het diepste gevoel van hoogachting,

Wel Edel Geboren Heer,

U. Ed. Gebs. onderd. Dienaars.

q.z. chimechoquery en zonen.’

‘De lust tot een zestal, mogelijk eensluidende antwoorden, ontbreekt den man van verbeelding en opmerking. Maar hij is van de briefwisseling daarom niet af. De boekverkoopers wagen een tweeden aanval, even onbetamelijk van toon als de eerste. De brief draagt thans een vertrouwelijk karakter en herhaalt het verzoek ten vriendelijkste, maar dringend. De Bijdrage wordt altijd zeer spoedig te gemoet gezien; zij hebben er op gerekend, en zij twijfelen niet, of 's mans welvoorziene portefeuille zal nog wel een enkel stukje willen afzonderen. Is het niet eene volslagene bedelpartij? Geeft de letterkundige de aalmoes, tot belooning ontvangt hij 1o. November eene tweede circulaire, waarbij een present-exemplaar, dat voor honorarium geldt, van het Jaarboekje gevoegd is, waarvan, gelijk de circulaire meldt, uwe Bijdrage een wezentlijk sieraad uitmaakt, en aldus wordt ieders gave onder dezelfde maat gebragt, over dezelfde kam geschoren.

{==506==} {>>pagina-aanduiding<<}

Naar mijn gevoelen brengen genoemde Jaarboekjes dit nadeel aan de degelijkheid der letterkunde toe, dat zij aanleiding geven tot eene versnippering, welke meer dan een vak tegenwoordig kenmerkt. Dichters en prozaschrijvers werken op de Jaarboekjes, gelijk een slecht student op het Examen, en ten einde allen te bemilddadigen, vloeijen hunne krachten in eene menigte van stroompjes weg, die, vereenigd, mogelijk eene aanzienlijke waterkom gevormd hadden. Daarbij komt - of een enkel het zou doen blijft de vraag - dat ons heirleger Jaarboekjes in de oogen van het publiek de letterkunde niet vertegenwoordigt, niet, ofschoon de boekverkoopers van die onderstelling uitgaan, als haar maatstaf en toetssteen erkend wordt. Het is niet te ontveinzen, op wat in een Almanak staat rust zeker vooroordeel; de schrijver, wiens naam enkel aan de Jaarboekjes verbonden is, staat eene schrede achteruit. Het publiek beschouwt ze als ik weet niet wat onbeduidends en oppervlakkigs, zonder waarde en duurzaamheid. Voor de groote menigte zijn ze niet veel meer dan fraai ingebondene prente- en modeboekjes, waarvan de kennismaking Neêrlands Schoonen niet ongevallig zal wezen, gelijk de boekverkoopers zich, de onderscheiding, welke de St. Niklaas-litteratuur geniet, in aanmerking genomen, onhoffelijk genoeg uitdrukken. Van daar ook, dat genoemde Nieuwjaars-geschenken niets verheveners bedoelen moesten dan hun wordt toegewezen; het plaatwerk diende voortreffelijk te zijn; zij behoorden te zijn: typographische juweeltjes, en de Bijdragen van dien aard, dat zij onberispelijk in hare soort, gevoegelijk geene andere plaats bekleedden dan de ondergeschikte in het Jaarboekje.
Ook de ondergeteekende is vele malen bezweken, noem het zwakheid of vriendelijkheid, voor den aandrang der bede. Getuige het boekdeeltje, dat zich, nederig en bescheiden, het Hollandsch publiek aanbeveelt.
Versch uit de pen, is het wel niet anders mogelijk, of het opstel, zoodra het, netjes op velijn gedrukt, den schrijver onder de oogen treedt, legt enkele leemten in taal en stijl, zoo niet in voorstelling, bloot. Ofschoon zulks den schrijver hindert, trekt hij het zich echter minder aan: het stuk staat maar in een Almanak, hij rekent zich voor de uitgave niet aansprakelijk, hij wil er niet op achterhaald zijn; een Jaarboekje is bovendien van voorbijgaanden aard, en spoedig is zijn werk half, misschien geheel vergeten. Later nogthans spoort zekere letterkundige eerzucht, de behoefte onder zijn eigen naam de verstrooide opstellen, welke den boekverkooper aan voordeel hielpen, tot een geheel bij een te brengen, hem aan; de jaargetallen smelten zamen, alles schikt zich onafscheidelijk onder een zelfden titel, onder eene zelfde letter, in het zelfde formaat, op het zelfde papier; de schrijver maakt zorgvuldig en naauwkeurig van vreemde aanmerkingen, eigene aanteekeningen gebruik, en het boekje gaat met zekere vaste houding de wereld in, zonder verbeteringen schijnbaar meer noodig te hebben, en om te blijven gelijk het is.
Als de zomer ons begeeft en de September-dagen ten einde spoeden, breekt een jaargetijde aan, hetwelk aandoenlijk is voor den buitenman, die eenige vriendschap heeft opgevat voor de heimelijke en digtbegroeide hoekjes, tusschen welker struiken hij zich in oogenblikken van weemoed verschool; voor de breede lanen, welke hem, in gepeins verloren, de luwte van haar zacht ruischend gebladerte zoo genegen aanboden; voor de zoete bloemen, de heesters, wier blijmoedig kleurgefonkel hem dagelijks verheugde; voor dien wijd uitgespannen blaauwen hemel, hem telken ure zegenende in al de glansen

{==507==} {>>pagina-aanduiding<<}
zijner luchtbollen. Het loof verschiet, de boomen worden kaal, de bloemen verleppen, dreigende wolken betrekken het zwerk, regenbuijen, onbarmhartige windvlagen slaan het laatste blad van de geslingerde takken, en terwijl men het gegeeselde landschap verdrietig aanstaart, bekruipt ons een geheime trek naar de stad, waar de Muzen vergaderen, de studie wenkt, de vermaken ontwaken, en de vrouw de gezelligheid der haardstede heiligt. Men verhuist. Langzame behangers en luidruchtige timmerlieden worden ingeroepen, gordijnen afgehangen, tapijten opgenomen, koffers volgepakt, doozen gevuld, huisraad geborgen, meubels omkleed, schuiten bevracht, wagens hoog opgeladen, en de wintervoorraad met den oogst uit duistere kelders naar boven in het licht gebragt. Duizende togten doorgieren het holle, onherbergzame huis; elke hond en elke poes hoort men ongezellig over de houten vloeren krabbelen; meiden en knechts loopen in overmatige bedrijvigheid elkander en meester en meesteres in gang en op bordes omver, en men bidt, te midden van al deze beslommeringen, om een droogen dag en een straaltje zonneschijn. Dit alles met het gevolg, dat, wanneer men al deze ongeriefelijkheden op vijf dagen berekent, vijf andere vereischt worden, alvorens alles in de stad weder tot den gewonen stand van zaken is teruggekeerd en men in het stille boekvertrek, hergeven aan wetenschap en kunst, weder zonder stoornis eene pen of een geschrift in de hand kan nemen.
Ook u, lezer! liggen zeker deze tooneelen en gewaarwordingen thans nog versch in het geheugen. Moge het werk, dat gij in uw eerste morgen van ledigheid en gelukkige rust openslaat, deze Schetsen en Verhalen zijn! Herinnert gij ze u nog van vroeger en neemt gij de moeite van te vergelijken, dan zult gij zien, dat hier en daar verbeteringen zijn aangebragt en het niet alles opgewarmde spijs is, die u wordt voorgezet. Ik hoop alleen maar niet, dat gij de Nouvelles Genévoises van Topffer kent. Mij zweefden ze bij de ontwerping somtijds voor den geest, maar hoe zou mijn werk bij dat van den zoo gemoedelijken en fijnen humorist afsteken! Niemand, die, gaf hij zich zonder verblindheid of vooroordeel rekenschap, billijker, scherper oordeel, over zijne voortbrengselen zou vellen dan de schrijver zelf. Ongelukkig spruit hetgene ik voor laakbaar houd in wat het toegefelijke publiek van mijn hand ontving, hoofdzakelijk voort uit de eigenaardige organisatie en ontwikkeling, waaraan ieders vernuft onderworpen is. Intusschen is het verkeerd tegen den vorm, waarin men gekneed is, in verzet te komen, en zoo doende natuur en waarheid geweld aan te doen. Het was bij voorbeeld mijn oogmerk, de opgevoerde personen slechts als poppen, als stoffering in de landschappen aan te wenden; naar mate zij van lieverlede handelende werden, en op den voorgrond traden, boezemden zij, vrees ik, minder belang in, dewijl zij noodlottigerwijze hunne poppennatuur niet verloochenden. Het dichterlijke landschap te Vevay in een karikatuurrand op zijn Chams te vatten, en de schilderachtige partijen van het Munsterdal tot decoratie voor eene studentengrap te vernederen, schijnt voorzeker velen eene heiligschennis. Goedhartige scherts is, helaas! mijn geest vaak ontzegd; hoe ongemeend en onwillekeurig ook, doorgaans, vindt men, komt er iets hards, iets bitters...... Maar ik zou wel dwaas zijn als ik voortschreef.

Leiden
‘J.K.’
‘November 1849.’

{==508==} {>>pagina-aanduiding<<}

Er hebben zich aan deze voorrede gestooten, - zou de ergernis gegeven of genomen zijn? Vergun ons het laatste te gelooven. Wat toch houdt zij in, dan eene gegronde klagt over het gebrek aan letterkundig karakter onzer Jaarboekjes, - dan eene aardige schets hoe onplezierig in den herfst voor den buitenman de tijd is, waar in hij weêr naar stad gaat, - dan anderhalve bladzijde proeve van zelfstudie, wat al te opregt, wat al te naïf misschien geschreven? - ‘Er is meer,’ zegt men; ‘die aanmatiging op dat buiten, - dat onbescheiden aan het licht treden eener sterk sprekende individualiteit!’ - Wie ge zijn moogt, die het beweert, toets u zelven of geene communistische jaloezij u blaakt; want, op ons woord, wij, die het den Dichter nazeggen:

Voor my, wiens noeste vlijt my 't eerlijk brood mocht gaderen, 
Ik had, gelijk Virgyl, geen erfgoed van mijn vaderen, 


het is ons niet ingevallen den schrijver te gispen, dewijl hij onze letterkundigen voorstelt, als bragten zij den zomer op het land door; - zouden hunne opstellen er bij verliezen, als zij het deden, als zij het konden doen? Een glimlach, wij bekennen het, een glimlach speelde ons om de lippen bij des auteurs gevoeligheid voor les petites misères de la vie; maar wij hielden hem wat er ziekelijks in die prikkelbaarheid schuilt ten goede, dewijl wij leerden geduld te hebben met les défauts d'une qualité. ‘Er is zoo veel persoonlijks in die stukjes,’ hooren wij beweren; ‘dat wil zeggen, het ik des schrijvers oefent zoo overwegend een invloed op zijne voorstellingen uit, -’ en dat zou doodzonde zijn in eene verzameling van Schetsen, op eene reize bijeenvergaderd; op eene reize, niet door de woestijnen van Africa naar den oorsprong van den Niger, maar op den overbekenden weg aller Europesche touristen, langs den oever van het meir van Genève? ‘Er is zoo veel personeels -’ maar men geve dan toch eindelijk eens op, hoeveel individualiteit in de latere schoone letteren verdient te worden geprezen, geduld of gelaakt, - men verpligte ons door eene verklaring, waar de persoon in den auteur aan het licht mag komen, en waar dezen in genen schuil moet gaan. Eerst als wij dien conventioneelen mannequin, louter respect voor het publiek, zullen hebben aanschouwd - op het voorgevoel, dat wij er in menig verhandelaar den prototype al van zagen, mogen wij niet afgaan kunnen wij hem ter toets brengen aan den eerbied voor zich zelven, aan de eischen der waarheid. Tot zoo lang neme men het voor lief, dat, wat artsen temperament, wat mannen van zaken finantiën noemen, den papieren kinderen als den ligchamelijken valle aan te zien, en ergere men er zich, om van geen levenden te spreken, niet aan, dat Bilderdijk zwaarmoedig, dat Staring levenslustig heeft geschreven en gedicht! Tot dien
tijd toe, - en wij hopen, dat hij nooit komen zal; want wat zou er van geest en gevoel worden, in de boeijen van zulken willekeur geklemd? - tot dien tijd toe, sta het vooral den tourist vrij ons de indrukken, die hij op reis ontving, meê te deelen en weêr te geven met al de eigenaardigheid van zijn hoofd en hart; - hij heeft geen anderen waarborg voor onze belangstelling dan zijne oorspronkelijkheid! En welk ons oordeel over deze zij, hij, die zich de moeite gaf van reizen en schrijven beide, hij behoudt het regt, bij het aanbieden van zijn boekske, met Alfred de Musset tot ons te zeggen - de veranderde woorden zijn cursijf gedrukt: -

{==509==} {>>pagina-aanduiding<<}


Ouvre-le sans colère, et lis-le d'un bon oeil. 
Qu'il te déplaise ou non, ferme-le sans rancune: 
Un voyage ennuyeux est chose assez commune, 
Et tu feras le mien sans quitter ton fauteuil. 


Wij zeiden dat de voorrede een waar woord over onze Jaarbeokjes inhield, - zal het vrucht dragen? Hoe zouden wij er ons mede vleijen, als het genie van Couwenberg niet was gebluscht, eer het in middagglans schitteren mogt, - als de vingeren van Lange niet waren verstijfd, - indien zij der Hollandsche Graveerkunst hadden mogen houden wat zij haar beloofden: een nieuw tijdperk van glorie! Wie durft van verwachting spreken tot haar, die zoo gegronde verwachtingen te loor stellen zag? En echter, hoe zoet is de hope, dat de vermaardheid, door beide meesters in den bloei des levens verworven, bij jeugdiger kweekelingen de sluimerende vonken opwekken en aanblazen zal! Mogt het zoo zijn! aan schilders ontbreekt het ons niet, en in stof hebben wij overvloed van keuze. Onze historie, ons volksleven, onze natuur, onze letterkunde, wat zoudt gij liefst het eerst geïllustreerd zien, als gij maar te wenschen hadt? Immers, hoe zeldzaam ze zijn mogen, we kennen onder onze uitgevers mannen van smaak, in staat zich den gegeven wenk ten nutte te maken; mannen van oordeel, de standmeters warsch, en daarom aan een enkel vernuft den tekst opdragende bij teekeningen, belangrijk en bevallig genoeg om te gelijk te boeijen en te behagen. Wat zou Cornet zich al studie getroosten, indien hem de gelegenheid geboden werd, in vijf schetsen die vijf Vorsten van Oranje regt te doen, wier wedergade ge in de geschiedenis vergeefs zoekt? Het is maar een inval, dien we voor beter geven. Welk een drom van landschapschilders doet zich, wedijverende, voor u op, zoo ge een oogenblik aanneemt, dat ons publiek nog niet allen zin voor inheemsch natuurschoon heeft verloren, dat het zich in een boekske van dien aard nog zou kunnen verlustigen. Der heide, - het bosch, - den akker, - het strand, - den heuvelen, - alles is eene dichterlijke zijde af te zien, zonder dat men den eigenaardigen zin onzer school voor waarheid daarom geweld hebbe aan te doen; - A.C. Kruseman zou, verbeelden wij ons, indien hij
de onderneming op zich hadde genomen, niet rusten, eer hij hier in den lommer van Heemstee's geboomte, dáár op de Drentsche hei, elders aan den zoom der Veluwe, of langs de oevers van de Maas, in pastorij bij pastorij, de mannen voor die kopij gevonden had; kopij, evenzeer van liefde voor de natuur, als van zin voor de ontwikkeling van ons proza getuigende. Wordt ge niet warm voor ons plan? Zoo neen, dan hapert het waarschijnlijk daaraan, dat ge een boekske verlangt, zoo als we er nog geen bezitten; eene serie van schetsen, waarin Bles de achttiende eeuw satyriseert; wie anders dan onzer eerste Schrijfster zoudt ge daarbij de veder vertrouwen? Het zou misschien een middel zijn, om onze sluimerende etskunst weêr op te wekken. Of - maar het onderwerp sleept ons mede, en toch kunnen wij u al zijnen rijkdom niet aanschouwelijk maken - waar zou het einde zijn, indien wij de verassingen wilden optellen, die penne en penseel ons op St. Nicolaas konden schenken in plaats van de verzen, die men geeft ‘om er af te zijn,’ en die men opneemt ‘bij gebreke van betere?’ Tien tegen één, helaas! dat de wenk, in deze voorrede gegeven, door onze nationale traagheid niet zal worden opgemerkt, en de tweede helft der negentiende eeuw al weder zal worden geopend met bijdragen, even karakterloos geschreven, als karakterloos geplaatst.

{==510==} {>>pagina-aanduiding<<}
Vlei u maar met iets nieuws en iets fraais in stede der verjaarde Jaarboekjes, wier dood al door Braga werd voorspeld en die toch nog voortkwijnen:

't Is uw voorland, Almanakken! 
'k Sterf aan mijn lamzaligheid! 


Een goed gedeelte dezer Schetsen en Verhalen, getuigt de voorrede, zag vroeger, hier en daar verspreid, het licht; men heeft het gelaakt, dat die thans reeds ten tweeden male werden gedrukt. Te regt? oordeel zelf. Er zijn auteurs, die beurtelings boeken en bijdragen schrijven, en zich, als de eene en de andere het licht hebben gezien, over beide niet meer bekommeren, de pen slechts weêr ter hand nemende voor nieuwen arbeid, door nieuwen aandrang gespoord, en, zoo zij hopen, nieuwe behoefte bevredigende. Als wij voor hen een beeld moesten kiezen, dan zouden wij u gaarne in het woud verplaatsen, om u met een enkelen blik allerlei gewas en geboomte, van den hysop tot den ceder, te doen overzien; want er zijn groote en er zijn kleine schrijvers van dien aard. Maar dit hebben zij gemeen, gemeen van den heester, door ieder koeltje geslingerd tot den eik, die zelfs den storm wederstaat, dat zij, lommer verspreidende en vruchten afschuddende, er zich niet aan bekreunen waar bladen en bloesems blijven, wat er wordt van hun loof en hun ooft: als waren zij zich der kracht bewust met iedere lente verjeugdigd te herleven; als wisten zij, dat er merg te over in hunnen stam schuilt, om elken toekomstigen herfst schatting in den schoot te kunnen storten! De vergelijking is, als alle, slechts ten deele juist; maar ge zult wel willen toegeven, dat zulke schrijvers zich niet mogen beklagen, wanneer men hen de hoogmoedige noemt. Er zijn andere, - de verzamelaars, de herdrukkers - voor wie onze verbeelding ons op dit oogenblik in den steek laat, om een algemeen beeld te vinden, misschien dewijl de nuances zoo talrijk zijn als de groep. Immers, er is onderscheid tusschen de ingenomenheid met eigen werk, die geen regel schrifts wil zien te loor gaan, ooit door hare hand geklad, en de verbeterzucht, die niet rusten kan eer het naauwelijks zigtbare roestvlekje eindelijk voor de vijl geweken is. Er is onderscheid tusschen het pas ontluikend vernuft, dat soms de
onbeschaamheid heeft van u te vergen, dat ge tot twee, dat ge tot drie malen toe zijne eerstelingen genieten zult - en den man van middelbaren leeftijd, die zijn verspreiden arbeid over één onderwerp, die zijne verstrooide schetsen uit één zelfde oord aanvult en bijeenschikt, - en den grijsaard, die den avond zijns levens helder genoeg gelooft, om zich aan eene kritiek der voortbrengselen van de dagen zijner kracht te wagen. Er is - maar waartoe voortgegaan? al slaagden wij er in, dat we niet zullen doen, elke tint en toon dier verscheidenheden op te merken, het komt toch hierop neêr: - allen gaan aan hetzelfde euvel mank, en wij zien geen grond hen van de blaam de ijdele te zijn, vrij te pleiten. Een troost blijft hen over: wie is er op deze groote Vanity-Fair, die haar geen tol betaalt? - in het voorbijgaan zij ons de vraag vergund - waarom Thackeray's geestigen roman, onder dien titel, nog niet vertaald werd? Zag Mensing tegen de taak op? de schroom zou hem eer doen! - Wèl Kneppelhout, om tot onzen schrijver weêr te keeren; wèl hem, die als deze zijn zwak gul bekent, die betuigt der verzoeking geen weêrstand te kunnen bieden ‘onder denzelfden titel, onder eene zelfde letter, in hetzelfde formaat, op hetzelfde papier alles weêr te zien’! Wij kennen

{==511==} {>>pagina-aanduiding<<}
er, die het kinderachtig plezier een zweem van ernst willen geven, - die in den bloei des levens bij eene tweede uitgave den dood op de proppen brengen, niet om nog te werken terwijl het dag is, de nacht komt waarin niemand werken kan; neen, om met al den lust eens liefhebbers nog eenmaal hun kabinetje te schikken! - Daar is maar één woord voor, en Charles Dickens heeft het gevonden, dat is pecksniffery; o! zoo het waar is, dat ieder onzer in eene maatschappij, die christelijk heet en toch zoo weinig christelijk is, gevaar loopt er zich aan te bezondigen, ga die in ons te keer, zoo als wij het in u zullen doen; wij zullen er u dankbaar voor zijn! Onze auteur is er, in zijne proeve van zelfstudie, vrij van gebleven; wij hebben die misschien te opregt, misschien te naïf genoemd. Wij zullen trachten dat oordeel in de beschouwing van zijn boekske te staven. Hij heeft er intusschen reeds voor geboet bij een broeder van den gilde, die wèl zou gedaan hebben, eer hij dezen schrijver hard viel over de vergelijking zijner schetsen, met de Nouvelles Genévoises van Töpffer, zich een woord van Aernout Drost te herinneren; ge vindt het in de ‘Augustusdagen,’ bl. 132, in het antwoord op de vraag:
‘Maar zeg mij, hebben wij inderdaad een' Vaderlandschen Jean Paul?’


Tien jaren geleden verscheen bij de Boekhandelaren H.W. Hazenberg en Comp. een octavo-deel van ruim tweehonderd vijftig bladzijden in het licht, getiteld: ‘In den Vreemde. Herinneringen, Ontmoetingen, Schetsen, door J. Kneppelhout. Zwitserland, 15 Junij - 5 September 1839,’ dat eindigt met de volgende bladzijde:
‘En als ik mij nu afvraag: welk voordeel brengt u uwe reis door Zwitserland aan? rijst mij dikwerf een schaamroode blos op het aangezigt. Onder welk soort van reizigers moet ik mij zelven rangschikken, met wie hunner gelijkstellen, en ben ik niet een wolkje dier ontzaggelijke bui van touristen, welke iederen zomer losbarst over de wateren des Rijns, een gedeeltetje van dat in beweging gebragte niets-doen, dat niets anders vindt dan mooi en leelijk, en tegen het korten der dagen, ziel-onder-den-armachtig naar huis gestoomd, den pels voor den dag haalt, reikhalst naar de nieuwe wintermodes en zich in een baltoilet pavaneert tot eene andere lente aanbreekt? O! toen ik die grootheid der natuur met stomme aanbidding aanschouwde, en mijn opgetogen blik weiden liet over Zwitserlands wonderen, heb ik duizendwerf den mineraloog, den geoloog, den botanist, den natuuronderzoeker benijd, die door de zekerder wetenschap tot den Schepper genaken. Die groote navorschers wroeten in de ingewanden des aardrijks, kennen deszelfs formatie en ontwikkeling en wat in deszelfs binnenste omgaat en leeft, weten de diepste geheimen der bloemkelken; ik had niets dan mijne onkunde, en zoo ik de vleugelen durfde uitslaan, het waren die wel des gevoels; maar zal het gevoel zich waarachtig en met vrucht verheffen, zoo is het immers noodig dat het gedragen worde door den reinen atmosfeer der wetenschap?’
Het is tien jaren geleden, en thans ontvangen wij van denzelfden auteur deze Schetsen en Verhalen uit Zwitserland: I. Eene Inleiding, II. Het Berner Oberland. - De Rigi. - Andermatt. III. Chillon. IV. Vevay. V. Van Bern naar Lucern. VI. De Weissenstein. - Het Munsterdal. VII. Besluit.; ontvangen wij ze met de betuiging der onvoldaanheid over zich zelven, die de Voorrede eindigt. Ondanks al den vooruitgang, waarvan eene vergelijking der beide aanhalingen u het bewijs leverde, waarvan de lezing der twee boeken u

{==512==} {>>pagina-aanduiding<<}
nog sterker overtuigen zou, blijft hem het bewustzijn, hoeveel hem ontbreekt. Waarlijk, er is voor de kritiek, altijd mits ze ter goeder trouw zij, bij zulk een schrijver iets anders, iets beters te doen, dan in geestigheid naar een vrijbrief voor hare gestrengheid te streven, en ten slotte noch humoristisch, noch humaan te zijn. Er is voor de kritiek, mits ze uit liefde voor de letterkunde oorsprong neme, bij Kneppelhout een grootscher wit te bereiken, dan over deze voortbrengselen vonnis te wijzen; gedachtig als ze zijn moest, dat wij derzelfde hand ‘Studententypen’ en ‘Studentenleven’ hebben dank te weten, en dat niets in haar nog de onmagt verraadt, om, bij het aangrijpen van een ander oorspronkelijk onderwerp, ons op nieuw met iets voortreffelijks even zoo zeer te verrassen, als die boeken het in der tijd heel Holland hebben gedaan.
Töpffer, de schrijver zegt het zelf, Töpffer heeft hem, bij het ontwerpen zijner Schetsen, voor den geest gezweefd; - wij hebben er zoo dikwijls op aangedrongen, dat niemand nadoe, maar ieder naar ontwikkeling streve van wat er eigenaardigs in hem schuilt, dat wij het hier niet zullen herhalen. Echter houden wij het er voor, dat het mislukken van enkele dezer stukjes minder nog aan den vergeefschen wedijver met den Geneefschen humorist, dan aan het onware der kunsttheorie, verder op dezelfde bladzijde door Kneppelhout ontwikkeld, valt toe te schrijven. Landschappen te stofferen, - die het ons vergund was, door Calame te zien - landschappen, waarvoor Rousseau zijne Julie schiep:

't Was not for fiction chose Rousseau this spot, 
Peopling it with affections; but he found 
It was the scene which passion must allot 
To the mind's purified beings; 't was the ground 
Where early Love his Psyche's zone unbound, 
And hallow'd it with loveliness; 


landschappen eindelijk, die ons Gibbon, Voltaire, De Stael - de zielen hebben geen geslacht - en Byron voor den geest roepen, is eene taak om van te huiveren, maar dit met poppen te willen doen en die poppen op den voorgrond te wagen, hoe verviel het vernuft er toe, dat ons types leverde! - Ten tweeden male den kerker van Bonnivard ingetreden, gedesïllusioneerd te zijn, moge vergefelijk wezen; - maar ons meê te deelen, hoe hij der ‘eenigzins bedaagde vrouwelijke Cicerone’ vertelde, dat de Gevangene van Chillon niet onder dat verwulfsel werd geschreven, maar te Ouchies, - zie, wij hadden dan nog liever het opschrift Chillon gevolgd gezien door eene aanhaling uit het vers zelf; door de waardering van een nieuwen greep, als in de volgende regelen te bewonderen valt; Beets heeft de plaats fraai overgebragt:

Ik hoorde op eens een zacht geluid 
Het was eens vogels zoet gefluit - 
Het poosde - en ging weèr lieflijk voort, 
Geen schooner zang werd ooit gehoord; 
My lokte hy, in 't dankbaar oog, 
Een snelle traan van vreugde omhoog; 
Maar 'k had nog 't droef bewustzijn niet, 
Dat 't dier slechts deelde in mijn verdriet. 
Doch toen hernamen langzaam aan 
Mijn zinnen de oude richting weêr, 

{==513==} {>>pagina-aanduiding<<}

Ik kon weêr de oogen om my slaan, 
En zag weêr op mijn kerker neêr, 
Zag de enge muur my weêr omringen, 
Gewelf en vloer en pijlers weêr, 
En ook de scheemring van weleer 
Door de oopning van de muurspleet dringen; 
En langs dienzelfden weg, naar 't scheen, 
Was ook de vogel ingekomen, 
Die mak in 't rond sprong om my heen, 
En makker nog dan op de boomen, - 
Een lieve vogel bont en schoon, 
Wiens lieflijk ruischende orgeltoon 
Een bron van zoete melody 
Scheen te oopnen, en alleen voor my: 
Nooit zag 'k zijn wedergâ te voren 
Nooit zal ik zijn gelijken hooren: 
Ik miste een lotgenoot als hy, 
Maar 't scheen hem 't lot zoo diep niet griefde: 
Hy vloog my tegen met zijn liefde, 
Toen de aard geen ander wezen droeg, 
Wiens hart voor my in liefde sloeg; 
Hy bracht my, door zijn zang zoo teder, 
Tot denken en gevoelen weder; - 
Ik weet niet of hy de open lucht 
Verliet, of, uit zijn kooi ontvlucht, 
Mijn lot kwam deelen in de mijne, 
Maar wetend wat gevankenis 
Voor 't vrijgeboren schepsel is, 
Hoe kon ik wenschen naar de zijne?.... 
Of kon hy ook in vogelschijn 
Een bode uit beter oorden zijn?...... 
Want - (moog my God genâ verleenen 
Zoo die gedachte zondig zij, 
Die, als ze wederkeert in my, 
My tevens lachen doet en weenen) 
Somwijlen dacht ik of wellicht 
Mijns broeders geest voor mijn gezicht, 
In die gestalte, my omwaarde, 
En tot mijn troost me aldus verscheen, - 
Maar eindlijk vloog de vogel heen, 
En toonde zich een telg der aarde: 
Want immers, zoo 't de vrije geest 
Mijns lieven broeders waar geweest, 
Hy had niet nogmaals my begeven, 
En 'k waar niet nogmaals dus alleen, 
Dus dubbel eenzaam nagebleven. 


Vergiffenis voor de lange aanhaling - maar de plek, die zulke gedachten inboezemde - hetzelfde waar zij dan werden geuit of geschreven - moest voor geest en gevoel voortaan heilige grond zijn, en men behoeft ‘niet in verzet te komen tegen den vorm waarin men gekneed is,’ om er van te zwij-
{==514==} {>>pagina-aanduiding<<}
gen als het eenmaal gezien hebben onze bewondering of belangstelling uitput. ‘De schilderachtige partijen van het Munsterdal tot decoratie voor eene studentengrap te vernederen,’ zou ons geene heiligschennis schijnen, indien de Baron van Tolhoeve ons, als le Bourgeois Gentilhomme, geamuseerd had, als deze iets anders bleek te zijn dan de cauchemar des auteurs. Poppen - nous nous résumons - poppen, die op den voorgrond treden, en toch hunne poppennatuur niet verloochenen, zijn in zulke landschappen niet uit te staan; of zij het zelfs in ‘weiden met vee’ zouden wezen, blijft de vraag. Adriaen van de Velde ten minste, om maar één oud-Hollandsch meester te noemen, dacht er anders over, en een kunstkenner verzekerde ons, dat het tot de verdiensten onzer vroegere schilderschool behoort, dat zij zelfs in het verre verschiet niet louter poppen leverde, maar ‘beeldjes, waarvan men juist zoo veel onderscheiden kon, als dit in de natuur het geval zou zijn.’ Wij hebben sans peur gelaakt, wij mogen sans blâme prijzende eindigen. Het dichterlijke landschap te Vevay, in een karikatuurrand op zijn Chams gevat, heeft verdienste; en over het meesterlijk opstel: ‘Van Bern naar Lucern,’ is, bij den tweeden druk als bij den eersten, maar ééne stem, - alleen daarom verdient het bundeltje in iedere boekerij eene plaats.
‘Ongelukkig spruit hetgene ik voor laakbaar houd in wat het toegefelijke publiek van mijn hand ontving, hoofdzakelijk voort uit de eigenaardige organisatie en ontwikkeling, waaraan ieders vernuft onderworpen is,’ laast gij in de vaak vermelde voorrede. Indien de schrijver daaronder een niet altijd even helderen kritischen blik voor eigen arbeid verstaat, dan zoude onze meening niet veel van de zijne verschillen; maar wij gelooven tevens, dat die te scherpen valt; maar wij houden ons overtuigd, dat hij zich menige teleurstelling zou besparen, zoo hij zich, eer hij eenig onderwerp behandelde, afvroeg: of het algemeen belang zal kunnen inboezemen? of het zijn hoofd volkomen helder is geworden? of zijn hart er warm voor slaat? Telkens als dit het geval was, hebben wij Kneppelhout in zijne types eene triomf zien behalen; - een enkele maal, als in ‘Geen Paardrijden’ en ‘Een dag op Zomerzorg,’ wist hij het onbeduidend sujet door zijne gaven van opmerking en voordragt, door zijn stijl en zijn tact iets boeijends te geven. Wij behooren echter te zeer tot zijne vrienden, om niet te wenschen, dat hij den lageren lof versmade, om den hoogeren te verdienen. Wij zouden ons schier het regt willen toekennen, dit in naam onzer letterkunde te eischen. Vrij van de banden, zoo velen onzer aangelegd door het gemis van fortuin; - meester over zijnen tijd; - in de kracht des levens; - met velerlei gaven toegerust, zou hij door schetsen uit onze hoogere kringen invloed op deze kunnen uitoefenen; wat is er dat hem weêrhoudt? Er zijn, die beweren dat ons land te klein is, om niet gevaar te loopen verdacht te worden, portretten te hebben geleverd; het zou gebrek aan vinding bewijzen, als men de thema's niet te varieren wist. Er zijn, die zeggen, dat ons verkeer niet genoeg van intrigue weet, om interessant te zijn, - die goede zielen! Er zijn eindelijk die durven staande houden, dat ons leven te ondichterlijk is, - Kneppelhout! beschaam hen,
‘want waar smarte, waar zonde, waar dood is, daar is ook poëzij!’

Greift nur hinein in 's volle Menschenleben! 
Ein jeder lebt's, nicht vielen ist's bekannt, 
Und wo ihr 's packt da ist 's interessant. 
Goethe, Faust, Vorspiel. 
E.J.P. 





{==515==} {>>pagina-aanduiding<<}

Leerboek der Algemeene Geschiedenis. Naar het Hoogduitsch van Dr. Wernicke's: ‘Lehrbuch der Weltgeschichte für höhere Töchterschulen,’ voor jonge lieden van beider hunne bewerkt door P. Best. Amsterdam, L.F.J. Hassels.

De schrijver van het ‘Leerboek’, dat wij aankondigen, staat aan het hoofd der koninklijke Elisabeth-school te Berlijn. In den ruimen werkkring, die hem daar is aangewezen, had hij jaren lang gelegenheid, bij de opvoeding der meisjes, aan zijne zorgen toevertrouwd, zich gemeenzaam te maken met de behoeften der algemeene ontwikkeling, met de eischen van het verstand en het hart zijner kweekelingen. Hij heeft met die gelegenheid zijn voordeel weten te doen. Eene grondige studie van het kinderlijk gemoed, eene naauwkeurige nasporing van zijn wenschen en begeeren, leidde hem als van zelf op den weg, dien hij, bij zijn onderwijs, moest inslaan, om van zijnen arbeid gezonde en overvloedige vrucht te kunnen oogsten. We hebben daarvan eene proeve in de voorrede tot de Hoogduitsche uitgave van zijn ‘Leerboek der Algemeene Geschiedenis,’ waar de schrijver met juisten, kritischen blik gewezen heeft op de feilen en onvolkomenheden in de handboeken der historie, zoo als ze op de scholen in Duitschland veelal in gebruik waren. Hij had zich bij eigen ondervinding overtuigd, dat de inrigting dier leerboeken, bij al haar goeds en schoons, tevens ondoelmatig genoeg was, om bij hem zelv' de gedachte op te wekken van in de bestaande behoefte te voorzien, door het opstellen van eene handleiding, zoo als Wernicke meende dat noodig wezen zou. Aan die gedachte is het werk, dat vóor ons ligt, zijn ontstaan verschuldigd. Het denkbeeld des schrijvers omtrent de methode van onderwijs in de geschiedenis steunt op rationeele beginselen. Omdat de godsdienst de grondslag is van alle menschelijke ontwikkeling en vorming, moet het onderwijs in de historie worden begonnen met de bijbelsche verhalen van het Oude Verbond, in waarheid zoo juist berekend voor het kinderlijk bewustzijn, hetgeen zich eensdeels, bij uitsluiting, beweegt in den kring van het familie-leven, en anderdeels nog zoo geheel poëzij is, dat men zich voor het kind geen meer geschikte
vormingsstof zou kunnen voorstellen. Aan deze verhalen sluiten zich dan, als overgangstrap tot het eigenlijk historisch onderwijs, de berigten en beschrijvingen aan van het werken en lijden der Heroën der Oudheid, zuiver biografisch, zonder aaneenschakeling voorgedragen. Tevens mag het kind langzamerhand kennis maken met de groote mannen der middeleeuwen en der nieuwere tijden, maar alléen voorloopig op dezelfde wijze, als de individualiteiten van de helden der oudheid, in groote omtrekken, voor zijnen geest gevoerd werden. Dan begint het eigenlijk onderwijs in drie klassen, waarvan in de eerste: de oude, in de tweede: de middel, in de derde: de nieuwe geschiedenis onderwezen wordt. Zoo wordt

{==516==} {>>pagina-aanduiding<<}
het gezigtsveld van het kind, uitgaande van het onmiddellijk persoonlijke, dat altijd de grondslag blijven moet, langzamerhand ruimer; zoo leert het, bij opklimming en uitbreiding, op het meer algemeene een' vrijen en helderen blik vestigen.
Het komt ons voor (in zooverre als wij door eenvoudige lezing daarvan de overtuiging erlangen konden), dat Dr. Wernicke er in geslaagd is zijn gebouw op te trekken volgens het bestek dat hij vooraf ontworpen had; dat hij het beginsel, hetgeen hij huldigde en logisch uiteenzette, in de rigting en ontwikkeling van zijn leerboek, overal consequent heeft volgehouden. Het zal den denkenden onderwijzer niet moeijelijk vallen, naar aanleiding van dit leerboek, het eerste, het biografische element des historischen onderrigts voor zijne kweekelingen te behandelen; alles wat de schrijver voor het onderwijs in de geschiedenis der middelste klassen gepast keurde, is met grooter letter gedrukt, terwijl de bijvoegingen, aanwijzingen en uitbreidingen, die uitsluitend voor de hoogste afdeelingen bestemd zijn, met een kleiner letter, in den vorm van aanteekeningen, bij de hoofdparagrafen zijn gevoegd. De Heer P. Best heeft een goed en nuttig werk verrigt, toen hij het aanbevelenswaardig werkje van Dr. Wernicke in onze taal overbragt. Het oorspronkelijke telt 159, de overzetting 173 §§. Deze aanwinst in omvang is tevens eene aanwinst in gehalte en bruikbaarheid. De veertien nieuwe afdeelingen behandelen, in den toon en geest van het oorspronkelijke, de geschiedenis van ons Vaderland; zij zijn op de passende plaatsen tusschen den tekst ingeschoven. De vertaling is zuiver en vloeijend. Ofschoon de schrijver bij het opstellen dezer Handleiding uitsluitend het oog had op de behoeften van het onderwijs der geschiedenis voor meisjes, verdient zijn leerboek ook aan knapen en jongelingen te worden aanbevolen; op gymnasia en instituten, zoowel als bij huisselijke opvoeding, kan het met vrucht worden gebruikt. Maar (voor zoo verre de meer gevorderde het niet tot een repetitorium maakt) het zal altoos noodig blijven, dat de mondelinge voordragt en uitbreiding van den oordeelkundigen onderwijzer op Wernicke's Handleiding een' levenden commentaar levere. Dan hadden wij de
bijvoeging ‘für höhere Töchterschulen,’ die het oorspronkelijke een bepaalden werkkring toewijst, liever van den titel geschrapt gezien, dan overgebragt door het: ‘voor jonge lieden van beider kunne.’ Indien het waar is (wat wij echter niet gelooven), dat Wernicke's leerboek alléen voor meisjes van nut wezen kon, dan is het tevens waar, dat de overzetter te weinig in den gang en de rigting van het boek veranderd of gewijzigd heeft, om de exclusive bestemming in eene algemeene te verkeeren. 't Ware gewis doelmatiger geweest indien er van deze onderscheiding in 't geheel geen gewag ware gemaakt!
Wij wenschen dat het boek van uitgebreide nuttigheid blijke! De uitgever heeft gezorgd voor goed papier, een heldere letter en goede correctie. Laten deze deugden, waarbij nog de betrekkelijke geringheid van den prijs (in den Hollandschen boekhandel een ongewoon verschijnsel!) strekken om dit ‘Leerboek der algemeene Geschiedenis’ een goed onthaal te doen vinden.

A.
H








{==517==} {>>pagina-aanduiding<<}

Het groote Afgodsbeeld van Jaggernaut in 1849 1.

De zendelingen van het Algemeen Baptisten Genootschap te Orissa hadden de gewoonte jaarlijks, in Poer, het groote Ross- of Wagenfeest, gelijk ook de andere feesten te bezoeken, en bij die gelegenheden de stem te verheffen tegen het veelvuldige kwaad en de diepe ellende, welke daarmede onafscheidelijk verbonden zijn. Dit was dan ook de aanleiding, dat ik in de maand Mei 11. een' brief ontving van broeder C. Lacey, den oudst aanwezigen zendeling der Baptisten, geschreven in naam en op verzoek zijner medebroeders, waarbij de Heer Mullens en ik werden uitgenoodigd, dit jaar in hun gezelschap het Ross-feest in Poer te gaan bijwonen, welk feest in het midden der maand Junij zou plaats hebben. Onze broederen van Orissa hadden met dit hun schrijven een tweeledig oogmerk. In de eerste plaats wenschten zij, dat de talrijke bedevaartgangers uit Bengalen, die op genoemd feest het beeld van Jaggernaut bezoeken, - en hun aantal bedraagt waarschijnlijk wel twee derde van het geheele getal pelgrims, - ditmaal het Evangelie in hunne

{==518==} {>>pagina-aanduiding<<}
eigene taal zouden hooren verkondigen, hetwelk, naar het scheen, nog niet het geval was geweest. Ten andere wilden zij, dat, gelijk zij zelven dat meermalen gedaan hadden, ook wij ons op de plaats overtuigen mogten, hoe onverantwoordelijk het is, dat de Engelsche regering nog altijd voortgaat geldelijke bijdragen te leveren, ten behoeve van dezen befaamden zetel der afgodendienst, en opdat wij met eigen oogen de beklagenswaardige uitwerking daarvan mogten zien. Zij hoopten dat dit bezoek er toe leiden zou, dat wij allen met vereenigde krachten ijveren mogten tegen de verdere betaling van die geldelijke bijdragen, en dat wij trachten zouden de geheele afschaffing daarvan uit te werken.
Daar het eene zoowel als het andere ons zeer belangrijk voorkwam, haastten wij ons de ontvangene uitnoodiging ter kennis van onze mede-zendelingen te brengen, die aanstonds aan het voorgenomen reisplan hunne goedkeuring hechtten. Wij werden dan, in opvolging van het oud-apostolisch gebruik, in een openlijk biduur, in Union Chapel, plegtig Gode opgedragen, en begaven ons, verzekerd dat de gebeden van vele hooggeschatte christelijke vrienden, van verschillende belijdenis, ons vergezelden, den 8sten Junij naar Kuttak op weg, alwaar wij den 14den behouden aankwamen. Wij hadden het genoegen gehad, te Jelasoer en Balasoer onze broeders, de Amerikaansche zendelingen, te ontmoeten, en de belangrijke posten te bezoeken, die onder hunne leiding zoozeer in bloei toenemen; echter zou het ons te ver afleiden, zoo wij daarvan hier meer wilden zeggen. Den 18den Junij verlieten wij Kuttak, om ons alsnu naar Poer te begeven, dat op vijftig mijlen afstands van daar gelegen is. Wij reisden in gezelschap der broederen Lacey, Buckley, Bailey, Miller en Brooks, die tot de zendelingsvestiging te Kuttak en te Pipli behooren, terwijl wij hoopten, dat wij in Poer de broederen Stubbins en Wilkinson, van Berampoer, nabij Ganjam, zouden aantreffen. Tien inlandsche predikers waren reeds vooruitgegaan. Wij bereikten Poer in den voormiddag van den 19den, en zagen ons op de minzaamste wijze en met alle gastvrijheid ontvangen door George Hough Esq. en zijn beminnelijk gezin, en wij bleven ook de volle acht dagen, die wij ons in Poer ophielden, bij hen.

{==519==} {>>pagina-aanduiding<<}

Alvorens verder te gaan, zal het niet ongepast zijn, ten dienste van hen, die niet voldoende zaken en omstandigheden kennen, eene korte beschrijving te geven van de stad Poer en van datgene wat daarvan de grootste merkwaardigheid uitmaakt: den tempel van Jaggernaut; hierbij zal ik mij van de berigten en opmerkingen van anderen bedienen, zoowel als van hetgeen ik zelf heb waargenomen.
Poer is eene stad aan de zeekust van Orissa, op 400 mijlen afstands zuidwestwaarts van Calcutta gelegen. De bewuste Jaggernautstempel aldaar, en de zoogenaamde Zwarte Pagode van Konerak uit de nabijheid, zijn welbekende bakens voor allen, die de golf van Bengalen bevaren. In vele opzigten verschilt deze stad van andere steden in Hindostan. Er is aldaar slechts ééne, regte straat, die de Boro Dando genaamd wordt en 140 voeten breed is, langs welke op de feesten de afgodswagens voortgetrokken worden. Met uitzondering van die ééne breede straat is de stad onregelmatig gebouwd, en de verdere doorgangen en stegen zijn in het oog loopend naauw en smerig. Er zijn omtrent 5000 huizen, die eene bevolking bevatten van nagenoeg 30,000 zielen. Men vindt er zeer weinig winkels, en deze worden in den naasten omtrek van den tempel aangetroffen. De stad schijnt bijna geheel en al te bestaan uit huizen, die voor de ontvangst van vreemdelingen zijn ingerigt. Vele daarvan zijn sjalas of chooltries 1, die onderscheidene vertrekken of afdeelingen bevatten; doch het grootste getal zijn moss 2. Die moss zijn lange gebouwen, somtijds geheel van steen; maar veelal hebben zij slechts steenen muren, en is het dak met riet gedekt. De muren zijn aan den buitenkant gepleisterd en met velerlei figuren beschilderd, terwijl de deurposten en kozijnen der ramen, zoo mede de einden van de zolderbalken, ruw gebeeldhouwd zijn. Elk van deze moss heeft een open voorplein, dat aan de straat uitkomt, doch eenige voeten hooger gelegen is; op die pleinen ziet men veelal een klein model van den hoofdtempel, en daarboven op is dan een heilige Tulsiboom geplaatst. De grootste moss treft men

{==520==} {>>pagina-aanduiding<<}
ter wederzijde van den Boro Dando aan, doch de overige vindt men verspreid in de kleinere straten van Poer. Men heeft talrijke steenen waterputten in de stad; doch men ontmoet er nog veel meer vuilnishoopen en verzamelingen van gebrokene potten en pannen. Van de stad tot aan den zeekant treft men hier en daar groote verhevenheden van zand aan, en daarop zijn de weinige bungelos 1 der Europesche bewoners en de gouvernements-kantoren gebouwd. Hier verneemt men onophoudelijk het dreunend geluid der branding, daar de zee zich in breede golven rusteloos op den zandigen oever breekt en wolken van schuim hoog in de lucht werpt.
Poer is in de schatting der Hindoes eene van de heiligste plaatsen der wereld. De geheele streek lands, binnen den omtrek van vijf kros 2 in de rondte, wordt voor heilig gehouden, maar de stad zelve is dat in het bijzonder. Onder de gewijde plaatsen zijn vijf groote waterkommen of vijvers, die rondom van steenen trappen voorzien zijn, en waarin de bedevaartgangers zich baden. Eene dier kommen of bakken heeft den naam van Swet Gunga, dat is Witte Ganges, en de priesters verzuimen niet de pelgrims te verzekeren, dat het water daaruit werkelijk Gangeswater is, hetwelk, onder den grond door, daarheen geleid wordt; en daarom zeggen zij, dat het baden in dezen vijver even goed en verdienstelijk is, als het baden aan eenige gewijde plaats, die dadelijk door den Ganges bespoeld wordt. Voorts wordt de tempel van Loknass, met het beruchte beeld van Sib; de groote Smosan 3 van Poer, op de zandgronden, die Sworgo Dwar, dat is Poort des Hemels wordt geheeten; de plek waar eenmaal, naar men wil, het beeld van Jaggernaut aan het strand is aangespoeld, en waaraan men tegenwoordig den naam geeft van Norok Dwar, dat is Poort der Hel; zoo mede de Tsjokrotirto, een riviertje dat zich in zee ontlast, door de scharen van misleide bedevaartgangers, die zich naar dit deel van Indië begeven, bezocht. Doch het heiligste van allen is de tempel van den grooten afgod zelven. Die tempel

{==521==} {>>pagina-aanduiding<<}
staat in het midden van Poer, op een plein dat 620 voet lang en 600 breed en met eenen steenen muur van 20 voet hoog omringd is. Aan elken kant bevindt zich een ingang, doch de beroemdste is de poort aan de oostzijde, die in de Boro Dando uitkomt. Ter wederzijde staan kolossale leeuwenbeelden, en daarom wordt deze poort Sing Dwar, dat is Leeuwenpoort genaamd. Tegenover deze poort, in het midden der straat, staat een fraai bewerkte kolom van zwart basalt, van omstreeks 40 voet hoogte. Het bijzonderste aan deze kolom is, dat zij van Griekschen bouwstijl is. Eenige jaren geleden werd zij uit de zwarte pagode te Konerak herwaarts overgebragt. Er staat een klein Honjoemanbeeldje 1 boven op den top der zuil. Binnen den muur, die de heilige ruimte omgeeft, telt men meer dan 50 tempels, die gewijd zijn aan de voornaamste godheden der Hindoes. Doch daaronder valt onmiddelijk het groote steenen torengebouw in het oog, dat 200 voet hoogte heeft en 42 voet in het vierkant groot is. Wij bedoelen den Boro Diwal of grooten tempel. Daarbinnen is eene vlakke verhevenheid, uit marmersteen gemaakt, die den naam draagt van Rotnoningeson of Juweelentroon, en waarop zich de beelden van Jaggernaut en van zijn' broeder en zijne zuster gewoonlijk bevinden. Twee groote pyramidaalvormige gebouwen, die de namen van Muksjala en Bog Mondop voeren, voltooijen, met nog een klein tusschen beiden gelegen gebouw, dat Jogomohon heet, den afgodstempel. In den Bog Mondop wordt dagelijks de gewijde spijze geplaatst, die voor de pelgrims bestemd is, en in den Jogomohon, den ‘lust der wereld,’ komen de dansmeisjes (devadesies) bijeen, om den afgod en de priesters te vermaken. Het dak en de wanden der tempels zijn met velerhande beeldhouwwerk versierd, waardoor olifanten, griffioenen en andere groote en monsterachtige dieren voorgesteld worden. Aan den binnenkant zijn de tempelmuren almede met vele afbeeldingen voorzien, even grof en smakeloos van
bewerking, als ergerlijk en terugstootend voor het kuisch gemoed. In het algemeen is het eene opmerking, dat de tempels van Orissa, om het even groot

{==522==} {>>pagina-aanduiding<<}
of klein, zich van alle andere tempels in Hindostan onderscheiden, door de zedelooze en onkuische tafereelen, die op de wanden gebeeldhouwd zijn. - Het is geen' Europeaan, hoe hoog zijn rang ook zij, geoorloofd, het tempelplein te betreden, dewijl de priesters zeggen, dat daardoor de plaats ontwijd zou worden.
De oorsprong van den tempel en van het beeld van Jaggernaut wordt op zeer verschillende wijze verhaald, gelijk dat gemeenlijk het geval is, met elke eenigzins belangrijke bijzonderheid, tot het godsdienststelsel der Hindoes betrekkelijk. Doch de zaak heeft zich, volgens het meest gewone gevoelen, in dezer voege toegedragen:
In de Sotyjo Jug, of gouden eeuw, werd de god Wischnoe in Orissa, onder het beeld van Nil Madhob aangebeden. Indrodomon, Moharaja van Abonti, die veel groote dingen van dezen god gehoord had, gevoelde een sterk verlangen om zijn' eerbied aan het bewuste beeld te gaan betoonen, en begaf zich te dien einde met zijn geheele hof naar Orissa. Toen hij echter in Orissa aankwam, vernam onze raja dat het beeld van Nil Madhob verdwenen was. Zijne teleurstelling was groot; doch om hem te troosten gaf Wischnoe hem in een' droom te kennen, dat hij weldra, onder een' anderen, veel heiliger vorm, zich op nieuw vertoonen zou: te weten onder de gedaante van den Darjoe of het bezielde houtblok, in welken vorm hij dan tot aan het einde der dagen wilde blijven. En werkelijk - zoo luidt het verhaal - werd den Moharaja korten tijd daarna berigt, dat een groot stuk Nimhout aan het strand van Pjoeroesjottom was aangedreven, welk hout eene verhevene, goddelijke gedaante had, en buitendien voorzien was van verschillende merkteekenen van magt en aanzien. Dit berigt vervulde den Moharaja met de levendigste blijdschap; hij snelde naar het aangewezen punt aan het strand, omarmde in zijne geestvervoering het heilige houtblok, en daar hij, uit alles wat hij daaraan opmerkte, niet twijfelen mogt of dit was een opregt beeld van Wischnoe, droeg hij zorg, dat het zoodra mogelijk binnen eene gewijde omgeving geplaatst werd. Daarop liet hij eene uitnoodiging uitgaan aan de bekwaamste werklieden in dat vak, om het houtblok tot een fraai en welgevormd beeld te ver-
{==523==} {>>pagina-aanduiding<<}
werken; doch ofschoon deze hunne scherpste gereedschappen niet spaarden, konden zij daarmede op het harde hout niets uitrigten. Reeds begon Indrodomon aan een' goeden uitslag te wanhopen, toen er zich een zeer oud man aanmeldde, die zwaar leed aan melaatschheid, doch die niettemin vergunning vroeg om aan het bewuste werk zijne krachten te mogen beproeven. In het eerst dreef men niet weinig den spot met den ouden man, doch ten
laatste gaf de raja toch zijne toestemming, en nu vergezelde hij met zijn geheele hof den raadselachtigen oude naar de plek waar het houtblok lag. Bij den eersten slag met zijne bijl vlogen er reeds splinters van het hout, en de raja was daardoor zoo volkomen overtuigd dat deze man voor zijne taak geschikt was, dat hij hem volgaarne het heilige en belangrijke werk verder geheel opdroeg. De oude man maakte dan ook geene zwarigheid zich daarmede te belasten, onder beding nogtans, dat de plaats, waar hij zou werken, gesloten en verzegeld zou worden, en dat gedurende een en twintig dagen niemand pogen zou tot hem door te dringen, welke voorwaarde de raja aannam. Een' tijd lang bedwong de raja dan ook zijne nieuwsgierigheid heel wel; doch zijne begunstigde vrouw hield zoo gedurig bij hem aan, dat hij zich door zijne belofte niet zoo moest laten binden, dat hij zijn ongeduld op den vijftienden dag niet meer meester was, de zegels verbrak en de werkplaats van den ouden man binnentrad. Doch hij vond niemand; de oude man was verdwenen, en de raja, die zich nu stellig overtuigd hield, dat Wischwokormo 1 in eigen persoon de raadselachtige oude geweest was, betreurde zijne dwaze nieuwsgierigheid zeer. Bij onderzoek bleek nu, dat de goden-bouwmeester drie beelden gemaakt had, te weten Jaggernaut, Balaram, zijn broeder, en Schoeboedra, zijne zuster; doch daar men hem in zijn werk gestoord had, had hij de beelden zonder beenen gelaten, en in plaats van armen waren er slechts korte stompen aan. In dien onvolkomen staat moesten dan nu de godenbeelden blijven. Thans beijverde de raja zich om een' prachtigen tempel te bouwen, en om de dienst der drie merkwaardige beelden op een' behoorlijken

{==524==} {>>pagina-aanduiding<<}
voet te regelen. Het zou ons te lang ophouden, zoo wij in het breede verhalen wilden, hoe Indrodomon naar den hemel ging, om Brama te verzoeken dat hij zelf den nieuwen tempel heiligen mogt; hoe hij den tijd van drie jugs 1 wachten moest, eer Brama uit zijne overdenkingen kon gewekt worden; hoe inmiddels de tempel bijna geheel onder het zand was bedolven geworden, en toen raja Golo Madhob hem als bij toeval ontdekte, door dezen als zijn eigendom werd in bezit genomen; hoe Indrodomon bij zijne terugkomst met Golo Madhob strijd te voeren had, over het eigendomsregt des tempels; hoe de heilige schildpadden, uit eene der groote waterkommen, in deze zaak getuigenis gaven, en verklaarden dat Indrodomon den tempel gebouwd had, en daarbij haar - de schildpadden - gebruikt had om steenen aan te voeren, waardoor zij zoo geweldig verhit waren geworden, dat zij in den loop der drie jugs, die sedert waren voorbijgegaan, nog niet hadden kunnen bekoelen; en meer dergelijke zeer waarschijnlijke bijzonderheden. Genoeg zij het, dat wij, met voorbijgang verder van dat alles, verzekeren, dat de roem van den afgod Jaggernaut sinds onheugelijke jaren is gevestigd geweest, en dat reeds sedert eeuwen, uit alle deelen ven Hindostan, pelgrims zijn' tempel zijn komen bezoeken.
Eene belangrijke bijzonderheid, opzigtelijk den tempel, moeten wij vooral niet vergeten. Er is namelijk, volgens het algemeene zeggen, een zeker geheimzinnig reliek, in eene kleine doos besloten, verborgen in den rug van het beeld van Jaggernaut, en daaraan wil men dat het beeld voornamelijk zijne waarde ontleent. Sommigen denken dat het een der overgeblevene beenderen van Kistna 2 is; anderen gelooven hier een' salgram 3 te moeten zoeken; weder anderen meenen dat de bewuste doos met kwikzilver gevuld is. Dit nu zij zoo als het wil, zooveel is zeker, dat wanneer een nieuw beeld moet gemaakt worden, men een' jongen uit eene bepaalde familie, in den omtrek van Poer, er mede belast om dien

{==525==} {>>pagina-aanduiding<<}
geheimzinnigen schat uit het oude beeld te nemen en in het nieuwe te plaatsen. Daarbij wordt het als eene bekende zaak verhaald, dat de knaap, die tot dit gewigtige werk gekozen wordt, altijd sterft nog binnen dat zelfde jaar; terwijl de priesters als oorzaak daarvan opgeven, dat, aangezien de jongen in zoo naauwe aanraking geweest is met datgene wat eigenlijk de heerlijkheid van den god uitmaakt, hij nu ook te heilig is geworden, om op aarde te kunnen blijven leven.
Er is een uitgebreide stoet van beambten aan de bijzondere dienst van Jaggernaut verbonden. Niet minder dan zes en dertig onderscheidene posten behooren er toe, waarvan sommigen wederom in verschillende onderdeelen bestaan. Voor een en ander zijn gezamenlijk 640 personen noodig. Onder die bedieningen noemen wij bij voorbeeld den Katsee Micap, die de zorg heeft voor alles wat tot Jaggernauts bed en zijn slapen behoort; den Pasjoepelok, die hem 's morgens moet wekken, en den Muk Prokiëlok Poriëri, die hem water aanbiedt om zijn aangezigt te wasschen, en een' tandenstoker om zich de tanden te reinigen; dan iemand, wiens werk het is Jaggernauts oogen te kleuren; een' ander, die hem rijst moet aanbieden, en weder een' ander die hem van ‘pan’ moet voorzien; voorts heeft men eene djoea om zijn linnen te wasschen; een' tsjeengra, die het opzigt heeft over de kleederen; den tsjattaroea, die het zonnescherm moet dragen, en den kuntya, die de biduren moet aangeven. Behalve dit alles zijn aan de dienst van dezen afgod 400 gezinnen van sjoears of koks verbonden en ook nog 120 dansmeisjes. Het getal der priesters beloopt in alles omtrent 3000, die onderling in rang en werkzaamheid verschillen, en grootendeels buitengemeen rijk zijn. Twee klassen dezer priesters verdienen meer bijzonder genoemd te worden; te weten de purheries, die de inwendige tempeldienst verrigten en de pelgrims aan den afgod voorstellen, en ten andere de pandas, of zoogezegde pelgrimjagers, die door de purheries gebruikt worden, om bedevaartgangers naar Poer te lokken; doch bij deze laatsten heeten alle priesters, zonder onderscheid, pandas. De gansche dienst van dezen tempel is overigens, sedert langen tijd, op last der Engelsche regering, onder het oppertoezigt van den raja van Kurda geplaatst, en diens ge-
{==526==} {>>pagina-aanduiding<<}
zag wordt dan ook in allen deele erkend. Daar deze raja zulk eene hooge betrekking bekleedt, en het bepaaldelijk met hem is dat het gouvernement in aanraking
komt, wat de door ons in den aanvang reeds genoemde geldelijke bijdragen betreft, zal het niet ongepast zijn hier een enkel woord meer van hem te zeggen. Ofschoon het hem bij eene gouvernementsorder stellig verboden is, eenige voordeelen, hoe ook genaamd, van zijn bestuur over den tempel te genieten, boven hetgeen hem van regeringswege wordt uitbetaald, is het eene algemeen erkende zaak, dat hij zich alles toeëigent wat aan Jaggernaut geofferd wordt, en dit zal dan ook wel de reden zijn, dat men hem den naam geeft van ‘Jaggernauts oudsten broeder.’ Hij bezit zeker een vermogen van vele laks 1 ropijen; doch in zijne eigene schatting heeft hij zeker nog in lang niet genoeg. Geen rijk of bemiddeld inboorling, die te Poer komt, kan den tempel te zien krijgen, alvorens hij den raja een bezoek heeft gebragt, en deze ontvangt hem niet, zonder dat hij zijne fooi heeft gegeven; en dan moet op nieuw betaald worden, om toegang tot den afgod te verkrijgen. Eenigen tijd geleden had eene bejaarde aanzienlijke vrouw drie groote zilveren bollen doen maken, die zij tot versierselen voor de drie afgodswagens van Poer bestemd had, en zij verzocht dat die bollen jaarlijks op de wagens geplaatst zouden worden, wanneer die in staatsie werden voortgetrokken. Zij verkreeg tegen betaling de vergunning hiertoe, en gaf nu de zilveren bollen ten geschenke. Drie jaren naderhand zond zij iemand naar Poer, om te zien of de bollen nog in orde op hunne plaats waren; doch er was geen spoor meer van te vinden; de raja had zich het kostbaar geschenk reeds lang toegeëigend. Nu liet de vrouw door haren muktyar 2 wel haar beklag doen bij de regering, doch daar het hier eene zaak was, die tot den tempel betrekking had, werd de aanklagt den raja in handen gesteld, die er zich van wist af te maken. De raja heeft de benoeming aan zich van alle ambten en bedieningen bij den Jaggernauttempel, en bij elke benoeming
doet hij zich eene zekere

{==527==} {>>pagina-aanduiding<<}
som betalen. Nog onlangs was er onder de burkundezies 1 een post open gekomen, die maanden lang onvervuld bleef, dewijl er niemand gevonden werd, die de gevraagde fooi van 20 ropijen betalen wilde. Op hunne beurt geven de priesters den raja in hebzucht niets toe. Men kent hen in Poer gemakkelijk aan de eigenaardige trekken van hun gelaat, die eene mengeling zijn van schraapzucht, hoogmoed, sluwheid, zinnelijken lust en laaggeestigheid. Gedurende de dagen dat de verschillende feesten duren, dragen zij, als teeken hunner waardigheid, een' stok of rotting, die aan het einde gespleten is, en waarmede zij niet schromen nu en dan den rug der pelgrims te smeren. Wij hebben een paar van deze rottingen medegebragt naar Calcutta, als eene bijzonderheid en als een aandenken van onzen togt naar Poer. In het algemeen mag men het er voor houden, dat de geheele godsdienst der Hindoes door de priesters niet anders beschouwd en behandeld wordt, dan als een winstgevend middel van bestaan. De raja sluit den tempel des avonds in persoon, en even eens komt hij hem des morgens openen, met dezelfde zorg alsof het een bazar van Chinesche zeldzaamheden ware. De pandas zijn even ijverig om overal bezoekers te gaan opsporen; zij zijn, letterlijk gezegd, de speurhonden die het wild opjagen. ‘Wel panda,’ vroeg een zendeling aan een' van hen, dien hij in den bazar van Berampoer opmerkte, ‘wat hebt gij nu weêr in den zin?’ - ‘Tokebakjoe,’ was het antwoord, dat is: ‘het volk zoo wat bij den neus leiden,’ en hij beroemde er zich op, dat dit hem een goed bestaan opleverde. Een ander panda zeide onlangs te Pipli tot de inlandsche predikers aldaar: ‘Gijlieden spreekt heel veel over Jezus Christus, en kunt daarmede niet meer verdienen dan zes ropijen 's maands; ik daarentegen vertel de menschen maar zoo wat van Jaggernaut's magt en grootheid, en ik ontvang zoo veel als ik maar
wil.’ - ‘Hebt gij dan zooveel op met Jaggernaut?’ werd gevraagd. - ‘Wel in het geheel niet,’ was het antwoord; ‘ik zou hem met al mijn hart een' schop willen geven, zoo weinig tel ik hem; maar hij brengt mij goed geld op.’ In geheel Hindostan

{==528==} {>>pagina-aanduiding<<}
is er dan ook geen slechter en onbeschaamder soort van volk, dan deze pandas uit Poer.
De priesters hebben eene rijke bron van inkomsten in hun regt om gewijde spijzen, of zoo als het heet, bog, prosad of mohaprosad te verkoopen. Die spijzen bestaan in rijst, groenten, vruchten, specerijen en zoo meer, en worden dagelijks in groote hoeveelheden in den tempel gereed gemaakt, waarbij echter op kookkunst of zindelijkheid weinig roem te dragen valt. Nadat de sjoearpandas of tempelkoks de vereischte hoeveelheid spijs hebben klaargemaakt, en die in den Bog Mondop aan den afgod is aangeboden, heeft de verkoop er van plaats. En om den kooplust te beter op te wekken, hebben de priesters er op uitgevonden, dat zij de pelgrims doen gelooven, dat het eene groote zonde is, als zij hun eigen eten koken, zoo lang zij zich in Poer ophouden. Wanneer men nu in aanmerking neemt, dat de priesters datgene wat hun slechts twee annas 1 kost, tegen den prijs van eene ropij weder verkoopen, dan valt het in het oog welke aanzienlijke winsten het Rossfeest hun opleveren moet, daar het getal bedevaartgangers, aan wie zij dagelijks spijs verkoopen, meer dan honderdduizend beloopt.
Hierboven is reeds gezegd, dat er in Poer een aantal zoogenaamde moss gevonden worden. Dit zijn inrigtingen (wij merkten het met een woord reeds aan), die men als eene soort van kloosters kan beschouwen, die uit giften en schenkingen gesticht en onderhouden worden, en die bestemd zijn voor de ontvangst en verpleging van behoeftige pelgrims. Voor deze soort van gebouwen heeft men ook den naam sorees. De inkomsten, waaruit de kosten van onderhoud bestreden worden, trekt men uit aanzienlijke landbezittingen, die van tijd tot tijd door rajas en rijke Hindoes zijn geschonken geworden; welke bezittingen zich in handen bevinden van een zeker slag van bedelmonniken, ramas geheeten, die, zegt men, de gelofte van levenslange kuischheid en armoede gedaan hebben. Het zuiver bedragder jaarlijksche opbrengst van die landbezittingen, waarvan geene belasting behoeft betaald te worden, is niet minder

{==529==} {>>pagina-aanduiding<<}
dan twee laks en tienduizend ropijen. Met dat al wordt er zelden aan de bedoeling der vrome gevers voldaan. De mossderies namelijk, eene hoofdklasse der gezegde bedelmonniken, wenden maar al te vaak de gelden, die zij uit de landbezitting trekken, tot hun eigen voordeel aan; en ofschoon zij voorgeven zich aan een leven van armoede en onthouding gewijd te hebben, zijn er onder hen die men voor de rijksten uit Indië mag houden, en genieten zij in ruime mate de gemakken en de genoegens des levens. Er zijn onder die kloosters of moss zeker drie, die elk een jaarlijksch inkomen hebben van meer dan 25,000 ropijen. Wij zagen een heel gezelschap boischtobs 1, in rijke kleeding, en op olifanten van den afgod gezeten, in statigen optogt door de hoofdstraat van Poer trekken, met al den luister van de hoogste geestelijke waardigheid. Zij ontvingen met een zelfbehagelijk welgevallen de bewijzen der nederigste onderdanigheid van de digte scharen der vereerders van Jaggernaut, die het zeker weinig vermoedden, hoe onbeschaamd die hooggevierde heeren boischtobs zich een aanzienlijk deel der giften toeëigenen, die door weldadigen in den lande, uit godsdienstijver, tot hun onderhoud gedurende de feesten geschonken waren.
Ik ga er nu toe over om eene nadere beschrijving te geven van het Rossfeest, en van de wijze waarop het gewoonlijk gevierd wordt, waarbij ik het noodige zeggen zal omtrent de verrigtingen der zendelingen, die dit jaar het feest hebben bijgewoond. Er worden niet minder dan twaalf groote feesten in Poer gevierd, waarvan het Dol-, het Tsjondon-, het Snan- en het Ross-feest of jattra, de voornaamsten zijn, en welke allen door eene overgroote menigte van bedevaartgangers bezocht worden. Op al de groote feesten wordt het beeld van Jaggernaut prachtig opgeschikt, ter eere van den god, die in hem vereerd wordt. Ter gelegenheid van het Snanjattra, worden de drie beelden naar buiten gebragt op eene verhevenheid binnen de omgeving des tempels, doch zoodanig dat zij daarbuiten kunnen gezien worden, en dan doen de priesters hen een bad nemen; want, ofschoon het goden zijn, houdt men het er toch daarvoor, dat zij in den loop des

{==530==} {>>pagina-aanduiding<<}
jaars zeer onrein zijn geworden, doordien zoo veel zondige menschen hen gedurig naderen en aanraken. Doch van al die feesten is de Ross-jattra of het Wagenfeest het grootste en beroemdste, als wanneer de drie beelden een uitstapje maken naar den tempel van Gonditsja, die op den afstand van twee mijlen van Jaggernautstempel, op het noordelijk eind van den Boro Dando, of de Groote Straat, gelegen is. Het Wagenfeest begint altijd op den tweeden dag der maand Asar, naar de Bengaalsche tijdrekening, die loopt van den 13den Junij tot den 14den Julij, en dus heeft het plaats ten tijde van de grootste zonnewarmte, en wanneer de gewone regens invallen. Ieder jaar worden er buiten den tempel drie nieuwe wagens voor dit feest gemaakt. Het zijn logge, kolossale ligchamen, die als zoodanig wel berekend zijn op den grooten hoop indruk te maken; maar alles wat er tot verfraaijing aan bijgebragt is, is naar en beuzelachtig zonder voorbeeld. Slechts mogen hiervan de drie verhemelten van gestreept en gespikkeld doek worden uitgezonderd, die met hunne mengeling van scharlaken, groen, geel en purperverwen een zeer levendig voorkomen hebben, vooral op eenigen afstand gezien. De wagen van Jaggernaut is 45 voet hoog. Hij heeft zestien zware wielen, die 7 voet in middellijn meten. Op dezen wagen nu is het vlak of platform geplaatst, waarop het groote afgodsbeeld staat, onder het daarvoor bestemde verhemelte. Rondom den wagen bevindt zich eene gallerij van minstens acht voet breed, die van eene leuning van twee voet hoog voorzien is. De twee andere wagens zijn op gelijke wijze bewerkt, doch een paar voet minder hoog. Op de gallerijen rondom de wagens bevinden zich een aantal pandas, die zich beijveren de giften te ontvangen, die de geloovigen den voorbijtrekkenden afgod toewerpen, en die daarbij ook niet verzuimen, door woorden en gebaren, de geestdrift onder den digten hoop van geloovigen meer en meer aan te vuren, en tot koortsachtige opgewondenheid te
doen klimmen.
Op den bepaalden dag, nadat vele gebeden en plegtigheden binnen den tempel hebben plaats gehad, worden de beelden tot buiten de Leeuwenpoort gebragt, alhoewel met weinig eerbied, zoo al met geene kleine plegtigheid. Het beeld

{==531==} {>>pagina-aanduiding<<}
van Schoeboedra wordt naar den daarvoor bestemden wagen gedragen; doch met de beelden der twee broeders maakt men zooveel pligtpleging niet. Er worden namelijk touwen om hunnen hals gelegd, en dan komen er priesters, wier bijzondere taak dat is, en slepen hen de trappen af en door den modder, terwijl anderen de beelden in een' regten stand houden en helpen bij het vooruit sjouwen, waarbij zij uitermate ruw te werk gaan, en alle denkbeeld van godsdienst en eerbied verloren gaat. Op deze wijze worden de beelden met vereenigde krachten door de digt opeen gepakte volksmenigte heengewerkt, totdat men de wagens bereikt heeft, en alsdan worden zij, onder het oorverdoovend vreugdegejuich der bedevaartgangers, tegen een hellend vlak opgetrokken, dat met dit oogmerk aan de wagens is aangebragt, en van den grond opwaarts loopt naar het platform, waarop de beelden, ieder in zijn' wagen, moeten te staan komen. Deze zoo hoogvereerde en zoo wijdvermaarde afgodsbeelden zijn intusschen anders niet dan lompe, afzigtelijk leelijke stompen van houten beelden, ter hoogte van omtrent zes voeten, die, op ruwe en smakelooze wijze bewerkt, menschelijke hoofden en bovenlijven verbeelden, welke op een pedestal rusten. De oogen van Jaggernaut zijn groot en rond, en daar men hem ook een' grooten, krommen neus gegeven heeft, doet zijn voorkomen onwillekeurig aan een' monsterachtigen uil denken. De drie beelden zien er geweldig wreed en schrikverwekkend uit. De twee broeders hebben armen, of liever, het zijn stompen, die aan weêrszijden onder de ooren uitsteken, en voor armen moeten doorgaan. De zuster echter is zelfs van zoodanige stomparmen verstoken. Nadat nu de beelden hunne plaats op de wagens ingenomen hebben, worden de gouden voeten, handen en ooren van het voornaamste afgodsbeeld voor den dag gebragt, en met veel plegtigheid aan het beeld bevestigd; voorts wordt het ondergedeelte met de meeste zorg, door middel van een scharlaken sluijer, bedekt. Als Jaggernaut dan nu
geheel gekleed en in orde is, komt allereerst de raja van Kurda, die het oppertoezigt over den tempel heeft, hem met veel pracht en staatsie zijne vereering bewijzen. Hij kwijt zich bij die gelegenheid van zijn'

{==532==} {>>pagina-aanduiding<<}
bijzonderen post van Chondal, dat is, hij stoft het beeld aan alle zijden af met een rijk versierd bezemtje.
Alsnu komen er geheele troepen van Kolabityas, dat zijn landlieden uit den omtrek, die de hooge eer genieten mogen, om de inwoners van Poer te helpen, bij het voorttrekken van de wagens; en uit aanmerking van deze dienst, die zij geregeld jaarlijks verrigten, behoeven zij van een gedeelte hunner landen geene huur te betalen. Deze Kolabityas hebben dan ook al dadelijk zich digt bij de wagens geplaatst, en zoodra als het gewone teeken gegeven wordt, haasten zij zich aan de verzamelde menigte het voorbeeld te geven, door terstond de touwen op te nemen, waarmede de wagens moeten getrokken worden. Die touwen hebben eene lengte van nagenoeg vijftig ellen en zijn zes duimen dik. In den eersten ijver schieten nu de wagens al aanstonds een el of wat vooruit: terwijl gemeenlijk twee van de drie te gelijkertijd in beweging gebragt worden. Het luidruchtig gewoel van de ontelbare menschenmassa, die van heinde en ver is zamengevloeid, en nu van rondom huizen, tempels, boomen en straten bezet heeft; de gedurig herhaalde oorverdoovende kreten van: ‘Hori Bol!’; het geraas van duizende tomtoms 1; het gekraak der zware wielen van de afgodwagens; de raja in zijn staatsie-palki 2, met de gewijde zonneschermen, de groote punkas 3 en eene talrijke lijfwacht in zijn gevolg; de tien olifanten, die tot den stoet der afgodsbeelden behooren, met hunne scharlaken howdas 4, die rijk met goud zijn afgezet, en hunne schellen en klokjes; het zwaaijen met honderden van choories 5; de menigte van pandas op de wagens, en de levendige opgewondenheid, die in alles heerscht, - dit een en ander vormt een schouwspel, dat waarlijk indrukwekkend is, alhoewel het den nadenkende niet anders dan smartelijk kan aandoen. Een der zendelingen van Orissa heeft dit woeste tooneel niet ongepast een feest der hel
genoemd; en zeker,

{==533==} {>>pagina-aanduiding<<}
de hel kon wel geen' grooter triomf vieren over den armen gevallen mensch, dan op dit ergerlijke afgodsfeest.
Telkens, wanneer er in het voorttrekken der wagens een oogenblik stilstand plaats heeft, verdubbelen de priesters, die op de galerij rondom geplaatst zijn, hunne pogingen, om de volksmenigte hoe langs hoe meer op te winden en in woeste geestdrift te brengen; en daartoe wringen zij hun ligchaam in allerhande vreemde bogten, nemen de ergerlijkste en meest onkiesche houdingen aan, en doen daarbij zangen en liederen hooren, wier wulpsche inhoud met hunne gebaren maar al te wel overeenstemt. Een heer mijner kennis, die het Oryeesch verstaat, heeft mij de geschrevene vertaling van een gedeelte van een dezer zangen ter hand gesteld (hij had het niet over zich kunnen verkrijgen om het geheel te vertolken); maar ik had nooit kunnen denken, dat de inhoud zoo verregaande onzedelijk en liederlijk zou zijn geweest; en dat zulke dingen dan nog in het openbaar, ten aanhoore van een zoo groot aantal vrouwen, gezongen of liever uitgeschreeuwd worden, en wel onder den naam van godsdienst, gaat, mijns inziens, in roekelooze onbeschaamdheid alles te boven, wat deze diep in zonde en jammer gedompelde wereld aanstootelijks kan aanbieden. Kunnen wij ons wel verwonderen over den bedroevenden staat van zedeloosheid en ondeugd van een land, waar zoodanige dingen niet alleen toegelaten, maar veeleer op hoogen prijs gesteld, toegejuicht en bevorderd worden? - De voortgang door de wagens gemaakt, is niet altijd even geregeld en snel, en hangt van den toestand van den weg en van andere oorzaken af. Gewoonlijk heeft men drie of vier dagen noodig, om den Gonditsja-tempel te bereiken. Hier verblijven dan de afgoden eenige weinige dagen, wanneer zij weder op de wagens gesteld en in statelijken optogt naar hun' eigen tempel teruggebragt worden, waarmede dan het Rossfeest een einde neemt.
De pelgrims, die Jaggernaut komen bezoeken, behooren tot alle geslachten en tongen van Indië. Men ziet er in bonte mengeling Scheiks, Maratten, Hindostaners, Telingezen, Malabaren, Oryjaren en anderen; doch bij verre het grootste aantal zijn Bengalezen. De vrouwen maken ten minste twee derde van het geheele groote gezelschap uit;

{==534==} {>>pagina-aanduiding<<}
en onder deze vrouwen zijn weder zeer vele weduwen, die zich gelukkig achten, dat dit feest haar gelegenheid geeft, om voor eenigen tijd het onaangename, dienstbare leven te ontvlieden, dat zij in de familie harer overledene mannen leiden moeten. Aan den anderen kant is het ook wel mogelijk, dat hare betrekkingen haar den pelgrimstogt aanraden, in de hoop dat zij niet levend zullen terugkeeren, en zij dus ontheven zullen worden van den last, om verder voor haar onderhoud te zorgen.
De purheries, dat is de meer bijzonder met de tempeldienst van Jaggernaut belaste priesters, gebruiken, gelijk wij daarvan reeds spraken, een slag van lieden of handlangers, die pelgrimjagers heeten, en wier zaak het is het land in alle rigtingen te doorkruisen, en overal de menschen aan te zetten, om in bedevaart naar Poer te gaan. Met dat oogmerk verhalen zij hun veel van allerlei denkbeeldige voordeelen, die voor hen, naar zij verzekeren, uit een bezoek van Jaggernaut moeten voortvloeijen. Ook vertellen zij de wonderlijkste dingen, met opzigt tot den afgod zelven. Zoo zeggen zij, bij voorbeeld, dat de grond in Poer geheel en al met goud bezaaid is, doch dat het niettemin, uithoofde van de goddeloosheid van den tegenwoordigen tijd, in kleur en voorkomen van gewoon stof niet te onderscheiden is; dat het volk, dat aan de touwen trekt, slechts gebruikt wordt om vertooning te maken, want dat Jaggernaut zelf wel zorg draagt dat zijn wagen vooruitkomt; dat hij op éénen dag meer dan duizend pond gewigt aan spijzen verbruikt; dat in de keuken, alwaar voor den afgod gekookt wordt, negen potten te vuur staan, en wel alle negen boven elkander, en dat daarbij de bijzonderheid plaats heeft, dat alleen in den bovensten pot het eten gaar wordt, terwijl het in de andere geheel raauw en koud blijft; dat de tempel volstrekt geene schaduw van zich werpt; dat het ruischen der zee daar binnen niet gehoord wordt, ofschoon men het aan den ingang duidelijk verneemt, en meer dergelijke zoutelooze en ongerijmde sprookjes. En hoe handtastelijk dwaas dit alles ook wezen moge, laten zich gedurig toch duizenden en tienduizenden van ligtgeloovige inboorlingen misleiden, en verlaten zij vrienden en betrekkingen, huis en beroep, om den noodlottigen bede-
{==535==} {>>pagina-aanduiding<<}
vaartgang te ondernemen, van welken velen hunner niet wederkeeren. Inzonderheid worden vrouwen door deze pelgrimjagers gemakkelijk bedrogen, zoo zelfs, dat zij de reis naar Poer veelal zonder voorkennis, of wel
heimelijk tegen den wil harer mannelijke bloedverwanten ondernemen. Wij ontmoetten daarvan in Poer nu nog een voorbeeld. Ik had namelijk in de breede of hoofdstraat tot het volk gesproken, en merkte nu onder de menigte een' inboorling op uit het distrikt Hoelie, die in hoedanigheid van Sirker 1 in mijne dienst was geweest, en dien ik wist dat allesbehalve een bijgeloovig Hindoe was. Ik vroeg hem daarom op den toon der uiterste verwondering, wat hem hierheen gebragt had. ‘Ik moest wel,’ was het antwoord. ‘In Calcutta hoorde ik dat drie vrouwen uit mijne familie in het geheim ons dorp verlaten en naar Jaggernaut op weg gegaan waren. Mijn oom, die met mij in Calcutta was, en wien men hetzelfde verhaalde, zond mij aanstonds haar achterna, met last om haar veilig naar Poer te geleiden, zoo ik haar niet kon overhalen met mij terug te keeren, en daarom ben ik thans hier, wat anders zeker niet gebeurd zou zijn.’
Het getal der bedevaartgangers beliep dit jaar, zoo naauwkeurig als wij dat konden nagaan, omtrent 150,000 en in ieder geval niet minder dan 130,000. Er zijn jaren geweest dat dit getal meer bedroeg dan twee laks 2; doch nu en dan waren er ook niet meer dan 80,000. Het aantal Oryjaren was ditmaal in het eerst vrij gering, dewijl zij teruggehouden werden door het verontrustend berigt, dat de cholera onder de Bengaalsche pelgrims was uitgebroken, na den afloop van het Snanfeest, waarom zij tot het besluit waren gekomen, thans niet naar Poer te gaan, voor dat de derwaarts opgekomene Bengalezen de stad weder zouden verlaten hebben.
Er viel weinige dagen voor het groote feest iets voor, dat velen voor een kwaad voorteeken hielden, en dat, zoo het maar vroeg genoeg ware ruchtbaar geweest, niet weinig zou bijgedragen hebben, om den toevloed van pelgrims te ver-
{==536==} {>>pagina-aanduiding<<}
minderen. De vermelding hiervan zal ons tevens een beter denkbeeld geven, van hetgeen zoo al binnen den tempel van Jaggernaut voorvalt. Op den tijd dat Jaggernaut's oogen moesten opgeschilderd worden, - hetwelk altijd geschiedt als hij voor den optogt met de wagens wordt gereed gemaakt, - werd er (o gruwel!) in den tempel een menschenbeen gevonden, en wel op den vloer in een der gewijde vertrekken. Elk en een iegelijk, die tot de tempeldienst in eenige betrekking stond, betuigde een diep afgrijzen voor zulk eene ongehoorde heiligschennis; doch de sjoears of priester-koks, die niet gaarne om dit voorval het verlies wilden lijden van nagenoeg 2000 ropijen (want voor zooveel berekende men, dat de mohaprosad, of de gewijde spijzen, dien dag zouden verkocht worden, hetwelk vervallen moest, als het vonnis van ‘ontheiligd’ daarover mogt uitgesproken worden), vonden er op uit om te beweren, dat het gevondene been geenszins een menschelijk been was, maar integendeel een been van eene gazelle, dat waarschijnlijk in den tempel gekomen was, doordien eene kraai het er voorbij vliegend had laten vallen. De Raja beschouwde de zaak evenwel van genoegzaam belang, om eene bijzondere commissie van onderzoek daarvoor te benoemen, en de uitslag hiervan was, dat het bewuste been wel degelijk tot een menschelijk ligchaam behoord had. Op dit berigt verklaarde de Raja al de Bog (gewijde spijs) van dien dag voor onrein, en hij beval dat de gansche klaar gemaakte voorraad begraven moest worden, terwijl de tempel eene geheele zuivering moest ondergaan. Dien ten gevolge moesten de pandas-koks zich het verlies van hun' geheelen spijsvoorraad getroosten, die uit eene aanzienlijke hoeveelheid rijst, groenten, vruchten en specerijen bestond;
de tempelpandas hadden de moeite en kosten voor hunne rekening om den tempel te zuiveren, en de pelgrims moesten dien dag zich met hun eten behelpen, zoo goed zij konden. Dit voorval gaf niet weinig aanleiding tot ontevredenheid en gemor onder al degenen die daarbij betrokken waren, voornamelijk omdat er een sterk vermoeden bestond, dat hier kwaadwilligheid in het spel was. Zie hier wat dienaangaande in Poer algemeen verhaald werd, tijdens wij daar waren.
De pandas-koks trekken, gelijk reeds is aangemerkt, aan-
{==537==} {>>pagina-aanduiding<<}
zienlijke winsten, uit den verkoop der gewijde spijzen, terwijl zij buitendien nog van vele bedevaartgangers, bij hun vertrek van Poer, giften ontvangen, opdat zij aan de behoeftige pelgrims den prosad zonder betaling zouden uitreiken. Daar zij nu dit laatstbedoelde geld ook al voor zich zelven behouden, zijn hunne inkomsten zeer belangrijk. Zij waren evenwel gewoon zeker deel daarvan, percentsgewijs berekend, aan de purheries en de andere pandas uit te keeren, hetwelk zij voldeden in rijst of prosad. Dit jaar nu, wil men, hadden de tempel-pandas hunnen eisch verdubbeld, en bovendien gevorderd, dat hun aandeel in de ontvangsten in geld zou betaald worden. De pandas-koks wilden aan die vorderingen niet voldoen, en nu hadden de anderen besloten eene gevoelige wraak te nemen, en daarom het bewuste menschenbeen in den tempel te vinden gelegd, waardoor, gelijk wij zagen, de priesters-koks het aanzienlijke verlies leden van hun geheelen spijsvoorraad voor een' dag, en van de winsten, die zij daarmede hadden kunnen behalen. Inderdaad, de tempel van Jaggernaut is een poel van zonde en ongeregtigheid, en ieder die er mede in betrekking staat schijnt geen ander streven te kennen, dan onder het mom van godsdienst zich de beurs te spekken: iets waarin de Raja van Kurda ijverig voorgaat.
Het Rossfeest nam dit jaar den 22sten Junij een' aanvang. Het verlangen der pelgrims, om de beelden op hunne wagens te zien, was ditmaal bijzonder groot, dewijl de Raja, sinds de laatste Snan-jattra volstrekt geene vreemdelingen tot den tempel had willen toelaten. Deze maatregel was zeer tegen het genoegen der priesters geweest, want daardoor verloren zij hunne gewone fooijen, en de Raja had er zeker de bedoeling mede gehad, dat men hem eenig geldelijk aanbod zou doen, opdat hij het verbod zou intrekken. De pelgrims hadden door dezen maatregel groote teleurstelling ondervonden, derwijze dat zij zich een en andermaal tot sommigen van onze zendelingen wendden, met het verzoek, N.B., dat wij pogingen doen zouden, om de poort te doen openen.
Vroeg in den morgen van den 22sten werden de wagens tot kort voor de Leeuwenpoort gehaald, doch zij waren toen nog verre van gereed; en ofschoon de werklieden hun ui-
{==538==} {>>pagina-aanduiding<<}
terste best deden, om nog in tijds klaar te komen, was het toch nagenoeg donker geworden, eer alles in orde was. De avond was alles behalve eene aangename voorbereiding tot het feest; er kwam een geweldige storm opzetten; de lucht werd geheel met zwarte wolken overdekt, en de sterke westewind voerde een' hevigen slagregen aan. Er kon dan ook wel geene grootere tegenstelling bestaan, dan tusschen de feestelijke opgewondenheid des oogenbliks, en de zoo hoogst ongunstige omstandigheden, onder welke de morgen van het feest stond aan te breken. En op het feest zelf was het niet gunstiger gesteld. Wij willen trachten het tooneel te schetsen, dat zich voordeed aan den toeschouwer, die zich voor de wagens geplaatst had.
De reusachtige wagens staan bij elkander op het zuidelijk einde van den Boro Dando, en zijn bij den Sing Dwar dwars over den weg geplaatst. Binnen het terrein des tempels is zoowel de verhevenheid, die tot het baden der afgoden dient, als de daken van al de tempels, die boven den buitensten muur uitsteken, zoomede die muur zelf, bedekt met eene digte massa van menschen, uit priesters en dergelijken en verder uit bedevaartgangers bestaande. Voorts zijn de straten en stegen, die op den Boro Dando uitkomen, de bazar zuidwaarts van den grooten tempel, en ook die aan den noordkant, volgepropt met menschen, die elkander verdringen, om, daar zij op zoo korten afstand van de Leeuwenpoort zijn, alles toch goed te zien. De daken van al de winkels, het voorplein en het dak van de moss achter de standplaats der wagens, en ook alle boomen rondom zijn bezet. Al de steenen moss aan den oostkant van den weg, hunne voorpleinen, klein en groot, en hunne daken, vlak of afloopende, om het even, zijn vol; onder en boven, overal zijn menschelijke wezens digt op elkander gepakt. De moss aan de westzijde, voorpleinen en daken, leveren geheel hetzelfde schouwspel op. Den geheelen weg over, in al zijne breedte, en zoover het oog noordwaarts op reiken kan, staat de menigte digt opeengedrongen zamengeperst. Waar ook maar een steen of een blok hout zich bevindt, hebben nieuwsgierigen zich daarvan meester gemaakt, en hoe gelukkig gevoelen zij zich niet, dat zij zooveel hooger staan dan de an-
{==539==} {>>pagina-aanduiding<<}
deren, en dus beter zien kunnen! Hoog en laag dan, in de huizen, op de straat, overal aanschouwt men slechts menschenhoofden, en meer dan honderdduizend mannen en vrouwen verwachten, in bonte mengeling, met gespannen nieuwsgierigheid, de verschijning van hunnen hooggevierden afgod, dien zij den ‘Heer der wereld’ noemen. Maar zij wachten van uur tot uur te vergeefs. Inmiddels steekt de wind harder op, en blaast met zijn' kouden adem de duizenden misleide menschen aan, die hem in
hunne dunne, reeds druipnatte kleeding weinig weêrstand kunnen bieden; de regen klettert harder en heviger en dringt door alles heen; en bij die koude en dien regen zijn zij aan honger en afmatting ten prooi. Evenwel, niemand denkt er aan, zijne plaats te verlaten, en met starend oog blijven allen het oogenblik verbeiden, dat hun wachten en hopen zal kroonen. ‘Van daag zullen wij zeker den dorson 1 hebben!’ roept men uit. Echter wordt het avond en er gebeurt niets. De wind blaast al sterker en sterker; de regen stort in digte stroomen neder; maar niemand gaat van de plaats; en werkelijk is ook de geweldige menschenmassa zoo zamengeperst, dat niemand, al wilde hij ook, zich verwijderen kan, behalve alleen aan de kanten. Van tijd tot tijd heft de menigte luide kreten aan, want het ongeduld klimt ten top; men wil den optogt zien, en dan geen oogenblik langer blijven waar men is. Doch nog altijd wacht men te vergeefs. Inmiddels beginnen velen uit de zoo lang aanhoudende stortbuijen het natuurlijk gevolg te trekken, dat de regentijd een begin heeft genomen; en tevens verspreidt zich de verschrikkelijke tijding, dat de cholera op nieuw is uitgebroken. Elk oogenblik wachtens kan dus doodelijk worden, en de bewustheid daarvan doet honderden en duizenden het bloed in de aderen verstijven. Zooveel is gewis, dat niet weinigen zich onder den digten hoop gewaagd hebben, die niet levend huiswaarts zullen keeren. Op verschillende punten worden nu toortsen ontstoken, namelijk langs de huizen, in den omtrek der poort en op de galerijen rondom de wagens; en bij dit

{==540==} {>>pagina-aanduiding<<}
flaauw en akelig flikkerlicht vertoont zich vrees, doodelijke vermoeidheid, ja volslagene uitputting op menig gelaat, in stede der geestdrift, die daarop vroeger heeft uitgeblonken. Het wordt acht en negen ure, en nog is er niets van de afgodsbeelden te zien. Ten laatste gaat echter de deur open, en met de luidste kreten begroeten de duizenden daar buiten het beeld van Jaggernaut's broeder, dat nu naar den daarvoor bestemden wagen gesleept wordt. Een tweede gejuich verkondigt het, dat 's afgods zuster naar haren wagen gevoerd wordt. Doch de geestdrift klimt ten top; men dringt en perst elkander, om nu toch goed te kunnen zien; de toortsen worden hooger opgestoken, en onder het zwaaijen met de choories, wordt eindelijk Jaggernaut zelf, het afschuwelijk beeld, met zijne uilenoogen en zijn' vervaarlijken mond, door de priesters, met behulp van een touw, dat om zijn hals is vastgemaakt, tot buiten de poort gesleurd. Nu doet zich van alle zijden een dolzinnig schreeuwen en gillen hooren: ‘Hori Bol! Hori Bol!’ klinkt het uit duizenden monden, en duizenden bij duizenden armen worden hoog in de lucht geheven, tot verwelkoming van het afzigtelijk houtblok. De vrouwen laten het klagend geschrei van ‘Hoeloeloe, Hoeloeloe!’ hooren; doch voor en achter, links en regts, worden zij overstemd door het ‘Hori Bol, Hori Bol!’ Nadat nu het groote beeld tot zevenmaal toe rondom den wagen is gevoerd, wordt het naar boven getrokken, en aldaar op het platform vastgebonden; doch de regen heeft, tot grooten spijt der priesters, al het rood weggenomen, waarmede men Jaggernaut's mond gekleurd had, en hij ziet er daarom niet zoo feestelijk uit als anders. Met dat al heeft men nu den ‘dorson’ gehad, en in zoo verre is dus aan den wensch der bedevaartgangers voldaan; maar het weder is met ieder oogenblik ongunstiger geworden, en de duizenden bij duizenden, die bij het aanbreken van den dag reeds weder op weg zijn naar huis, zien
zich zonder beschutting bloot gegeven aan de geweldige uitwerking van een' kouden stormwind en een' onophoudelijken regen.
Welk een diep gevoel van medelijden wordt door zulk een schouwspel niet opgewekt in elk wèlgeplaatst Christelijk hart! Het is toch een duidelijk en onloochenbaar

{==541==} {>>pagina-aanduiding<<}
feit, dat jaarlijks 150,000 menschen, die eene onsterfelijke ziel bezitten, van heinde en ver komen reizen, en zich ongemak en ontbering getroosten, om - sommigen in opregtheid des harten, anderen onnadenkend en uit navolging, doch allen, zonder onderscheid, in beklagenswaardige onkunde - een afzigtelijk houtblok te vereeren, waarin zij hun' god, hun' helper en verlosser zien. O! hoe groote onwetendheid, welke misleiding, wat verbastering en bedorvenheid ontmoeten wij hier! Hoe heerschen hier nog de afgoden in onbeperkte magt der duisternis! Hoe buigt hier nog de redelijke mensch zich aanbiddend neder voor onbezielde hout- en steenblokken, die hij met eigen hand vorm en gedaante gaf! - Maar mag het wel alleen medelijden zijn, wat ons bij dit tooneel bezielt? Moeten wij niet ook bidden, en zooveel in ons is er toe medewerken, dat aan dien diep ellendigen toestand spoedig een einde kome?
Den volgenden dag was het, uithoofde van den hevigen regen, niet doenlijk de wagens in beweging te brengen. Echter waren er wederom duizenden pelgrims rondom de wagens bijeen, om Jaggernaut van nabij te zien. Wij verzuimden niet de opmerking te maken, dat de regen in staat was geweest de kleur van mond en oogen van het groote beeld geheel weg te nemen, en wij hadden het genoegen te zien, dat velen, die verstandiger waren dan de groote hoop, daaruit gevolgtrekkingen maakten, die hun beter oordeel eer aandeden. Intusschen werd gedaan wat mogelijk was, om de wagens, zoo ras dat gaan wilde, voorwaarts te brengen, alhoewel er toch vijf dagen mede verliepen, alvorens de Gonditsja-tempel bereikt was; en op dezen togt waren twee der wagens zoo onzacht tegen een paar der voornaamste moss aangekomen, dat daaraan eene belangrijke herstelling noodig werd; denkelijk eene nieuwe vrucht der onaangenaamheden tusschen den raja en de personen aan den tempel van Poer verbonden.
Dit jaar was er niemand onder de pelgrims, die zich uit overdreven godsdienstijver door de wielen van de afgodswagens liet verpletteren; en zeker, het onbegrijpelijk fanatisme van vroegere dagen bestaat nu niet meer; ook zouden de

{==542==} {>>pagina-aanduiding<<}
priesters het tegenwoordig niet ligt meer toelaten, dat een geloovige zich op die wijze den afgod ten offer bragt, dewijl de overheid hen voor elk zoodanig geval zou verantwoordelijk stellen. Doch, hoe verschrikkelijk ook de gedachte moge zijn, dat er maar al te vaak zulke zelfmoorden om der godsdienst wil hier plaats vonden, bedenke men, dat op die wijze toch slechts enkele personen het leven verloren, terwijl door den bedevaartsgang naar Poer - waarvan buitengemeene vermoeijenis, ontberingen en ziekte onafscheidelijk zijn - jaarlijks duizenden hun graf vinden.
Thans wil ik iets zeggen omtrent hetgeen wij, zendelingen, beproefden, om deze arme, diep onkundige menschen, tot beter inzigt hunner heiligste belangen te brengen. Poer had nooit te voren een zoo groot aantal arbeiders in den wijngaard des Heeren aanschouwd, als er ditmaal ter gelegenheid van het Rossfeest aldaar bijeen waren. In alles maakten wij negen zendelingen en tien inlandsche predikers uit. Deze laatsten waren ons één' dag vooruit gegaan, en hadden daarom reeds voor onze aankomst een begin kunnen maken met prediken; doch zij hadden zich al spoedig genoodzaakt gezien daarmede op te houden, daar men hen niet slechts met mishandeling dreigde, maar werkelijk reeds van woorden tot daden was overgegaan. Daar wij evenwel niet gaarne hunne hulp in het goede werk wilden missen, behielden wij hen den geheelen tijd verder bij ons, zoodat zij nu met meer gerustheid werkzaam zijn en op onze bescherming rekenen konden. Wij hadden het plan onzer werkzaamheid in dezer voege geregeld: Wij verdeelden ons in drie of vier partijen, elke waarvan half uit Europeaansche en half uit inlandsche predikers bestond, en nu gingen wij verscheidene dagen lang, elken morgen en iederen namiddag, naar den Boro Dando, of de breede of hoofdstraat der stad, alwaar wij ons op afzonderlijke punten plaatsten, en wel op eene verhevenheid, vanwaar wij bij beurten de inboorlingen toespraken. Wij hadden dan telkens van driehonderd tot zeven of achthonderd toehoorders, die een' halven cirkel om den spreker vormden, en dikwijls zoo digt en diep in rijen stonden, dat het, bij het geraas en gewoel rondom, voor de buitensten naauwelijks mogelijk moet geweest zijn het gesprokene

{==543==} {>>pagina-aanduiding<<}
te verstaan. Wij behandelden natuurlijk die onderwerpen, welke ons, naar gelegenheid van plaats en omstandigheden, meest geschikt voorkwamen. Met nadruk spraken wij over 's menschen zondigheid, en den ongelukkigen, hulpeloozen toestand, waarin hij als zondaar verkeert; over het dwaze en doellooze van de vereering der afgoden, en dat een houten of steenen beeld volstrekt buiten staat is, om menschen van de straf der zonde te bevrijden; en uit de algemeen bekende omstandigheid, dat de priesters van Jaggernaut, die toch zijne ijverigste dienaars en vereerders zijn, niettemin booze en slechte menschen waren, namen wij aanleiding om hen te doen begrijpen, dat Jaggernaut onmagtig was om het hart te verbeteren, en den wil te doen ontstaan om het goede te doen. Vervolgens spraken wij veel van den Heer Jezus Christus, en van zijn werk tot heil van ons geslacht; over zijne groote liefde voor den armen, gevallen' mensch; zijne begeerte en zijne magt om den ergsten zondaar te behouden, en over de gezegende vruchten voor dit tijdelijk leven en de eeuwigheid, die ontstaan uit een opregt geloof in Hem.
Onze hoorders luisterden over het algemeen zeer geduldig en met groote oplettendheid naar onze woorden. Daardoor werd echter ook de naijver en de boosaardigheid opgewekt der pandas, die zich den geheelen dag door en aan alle punten der stad vertoonden. Aanvankelijk wilden zij ons met redenering uit het veld slaan, doch daar dit niet gaan wilde, poogden zij een' oploop te verwekken, ten einde het volk van ons af te trekken, terwijl zij ook hun best deden om door het luid en aanhoudend geschreeuw van ‘Hori Bol! Hori Bol!’ en door meer andere kreten, ter eere van Jaggernaut - waarin zij door de menigte trouw geholpen werden - het onmogelijk te maken, dat wij verstaan konden worden. Zoo geweldig was dit rumoer nu en dan, dat wij telkens met spreken moesten ophouden, en dan de grootste moeite hadden om weder voort te gaan. Eens gebeurde het, terwijl ik in het drukst van mijn spreken was - en ik had toen een zeer talrijk en aandachtig gehoor - dat een panda, die tot den voornaamsten priesterstand behoorde (hij had daarom ook twee rottingen in de hand) en daarbij een kloek

{==544==} {>>pagina-aanduiding<<}
zwaargebouwd man was, zich een' weg baande door den digt gesloten kring, en zich vlak voor mij plaatste, met eene houding en een gelaat, dat in de hoogste mate haat en verbolgenheid uitdrukte, terwijl hij mij op scherpen toon toegraauwde: ‘Wie heeft u hier geroepen, om het volk toe te spreken? Gij weet immers wel, dat zij allen vereerders zijn van Jaggernaut?’ - Ik antwoordde hem: ‘Ik ben naar Poer gekomen, om aan deze arme pelgrims den waren Jaggernaut bekend te maken, den waren Heer der wereld, die alléén den wil en de magt heeft om hen, zondige menschen, te behouden, terwijl uw houten Jaggernaut daartoe volstrekt onvermogend is.’ - ‘De ware Jaggernaut! de ware Jaggernaut!’ herhaalde hij op dreigenden toon; ‘weet gij wel dat gij met dat spreken over dien waren Jaggernaut ons aanzien doet dalen, en ons onze inkomsten ontrooft?’ Hiermede ging hij heen. Ik was er zeer verheugd over, dat het volk hier uit den mond eens priesters had kunnen hooren, dat het bloot hun eigenbelang was en geenszins deelneming in het heil der menigte, dat hen deed handelen. Doch meermalen werden wij niet slechts uitgejouwd, maar men wierp ons stof en vuil naar het hoofd, ofschoon wij ons daardoor niet lieten afschrikken. Zelfs was de vijandschap van den kant der priesters van Jaggernaut ons eene aanmoediging te meer; want wij zagen daarin een duidelijk bewijs, dat zij overtuigd waren, dat onze komst voor hunne kunstenarijen zeer gevaarlijk kon worden. Zekerlijk, wanneer de Booze begint te vreezen dat zijn rijk een einde zal nemen, is hij het ijverigst om zijne dienaren aan te zetten, tot hardnekkigen kamp tegen de waarheid.
Sommigen der inlandsche predikers, die in ons gezelschap met alle gerustheid en ongehinderd het volk konden toespreken, deden dat op uitstekende wijze, en beantwoordden de tegenwerpingen, die hun gemaakt werden, zoo gelukkig, dat daaraan zeer spoedig een einde was. Al onze broederen uit Orissa waren insgelijks onvermoeid in het goede werk, en spraken met het verheugendst gevolg de Oryeesche pelgrims toe, van wier taal zij zich met veel gemak en vlugheid bedienen; vooral was dit met de twee oudere zendelingen, de broederen Lacey en Stubbins, het geval. Broeder Mullens en ik hadden

{==545==} {>>pagina-aanduiding<<}
ruim ons werk onder de talrijke aanwezige Bengalezen, die - het zij tot hun' lof gezegd - zich veel beter gedroegen dan de Oryjaren uit Poer en den omtrek. Het scheen hun groot genoegen te doen, dat zij hunne eigene taal in dit verwijderd gedeelte des lands hoorden spreken. Wij bevonden dat enkelen hunner met de hoofdwaarheden des Christendoms niet onbekend waren; zij hadden ook in de nabuurschap hunner eigene stad gelegenheid gehad, het onderwijs van een' zendeling bij te wonen.
Toen de bedevaartgangers de reis huiswaarts weder begonnen aan te nemen, droegen wij zorg dat wij ons buiten de stad begaven, bij de Assaronala-brug, welke de meesten moesten overtrekken, en aldaar deelden wij traktaatjes uit aan allen die lezen konden. Velen namen ze met groote blijdschap aan, en borgen ze zorgvuldig onder hunne kleederen. In de stad zelve gaven wij opzettelijk geene traktaatjes uit, dewijl wij er zeker van konden zijn, dat de pandas zich daarvan meester maken en ze verscheuren zouden. Over het geheel waren wij zeer voldaan over den uitslag onzer zendelingswerkzaamheid in Poer, en wij hadden alle reden God te danken, voor de ondersteuning ons geschonken en voor den zegen, die op onze pogingen gevolgd was. Inderdaad, ik mag gerust verzekeren, dat het Evangelie dit jaar overvloedig en met kracht aan de stad Poer gebragt werd, zoodat er ongetwijfeld maar weinigen waren, van de pandas tot aan den geringsten en armsten pelgrim, wien het ditmaal niet met duidelijke woorden was verkondigd geworden, dat Jezus Christus de eenige Zaligmaker is, en dat door Hem alleen verlossing en zaliging voor den zondigen mensch te hopen is. En daarom, welk een' heerlijken oogst voor de eeuwigheid mogten wij niet van het hier uitgeworpen zaad verwachten! Ik mogt ook uit den mond van een' stelligen tegenstander het onbewimpeld getuigenis hooren, dat onze prediking zeer goed begrepen en het doel onzer komst uit het regte oogpunt was beschouwd geworden. Terwijl namelijk broeder Lacey aan het spreken was, en ik daarbijstond, drong een panda door het volk heen, en rigtte deze woorden tot de menigte: ‘Wat hebt gijlieden hier zoo lang te staan luisteren? Alles toch wat die mannen u ver-
{==546==} {>>pagina-aanduiding<<}
tellen heeft geene andere strekking, dan om te doen gelooven dat Jaggernaut geen god is, maar dat Jezus Christus is de eenige ware God en Verlosser.’ Die priester heeft daar in weinige woorden uitmuntend ons geheele werk blootgelegd, dachten wij, en terwijl wij ons
daardoor overtuigd zagen, dat onze woorden volkomen goed verstaan werden, strekte dit kleine voorval zeer om ons aan te moedigen.
Wij, zendelingen, stelden ons niet voor, dat wij door onzen arbeid, bij eene gelegenheid als dit Rossfeest, op de plaats zelve bekeerlingen tot het Christendom zouden maken. Het tijdstip van zulk een woelig feest is daartoe verre van gunstig. Maar met dat al - ik zeide het reeds - mogten wij ons verzekerd houden, dat onze Evangelische toespraken op de pelgrims een' heilzamen indruk gemaakt hadden, en dat wij niet te vergeefs aan zoo vele duizenden traktaatjes hadden uitgereikt. Wij wisten bij ondervinding, dat de zendeling bij zoodanige gelegenheden wel degelijk opene ooren en harten vindt. Er is geen twijfel aan, of ook thans zal er menig bedevaartganger geweest zijn, die de herinnering van hetgeen hij door ons had hooren verkondigen mede naar huis heeft genomen, en die in zijne woonplaats het gehoorde op zijne beurt weder aan vrienden en buren zal mededeelen. En zou de werking des Heiligen Geestes hieruit niet heel veel goeds kunnen doen ontstaan? Getuige het groot aantal inboorlingen, die het Christendom omhelsd hebben, alleen als een gevolg dáárvan, dat zij het Evangelie hadden hooren prediken, bij soortgelijke gelegenheden als deze. Het goede zaad werd toen, gelijk nu, met welwillende hand gestrooid; doch eerst later vertoonde zich de gewenschte vrucht. Bidden en hopen wij daarom, dat zulks evenzeer het geval moge zijn met menigen pelgrim, die op het Rossfeest van 1849 te Poer de stem des Evangelies vernemen mogt.
Alsnu zal ik in eenige bijzonderheden stilstaan bij het veelsoortige en groote kwaad, hetwelk voor dit land het gevolg is der gedurige pelgrimstogten naar den tempel van Jaggernaut. Het is wel onnoodig dat ik zeg, dat de arme, misleide pelgrims geheel zonder eenige de minste goede en heilzame vrucht de afmattende en in meerdere opzigten gevaarlijke reis naar Poer ondernemen. Jezus Christus alleen kan

{==547==} {>>pagina-aanduiding<<}
hem, die onder het juk der zonde zucht, hulp en verademing schenken, want ‘daar is ook onder den hemel geen andere naam die onder de menschen gegeven is, door welken wij moeten zalig worden.’ Evenmin behoef ik op te merken, dat evenzeer als alle elementen van godsdienst, in den waren zin des woords, hier gemist worden, zoo ook al dergelijke feesten en plegtigheden verre zijn, van eenigen heilzamen invloed op de zedelijkheid uit te oefenen. Het tegendeel is waar: onzedelijkheid, zonde en ondeugd worden daardoor jammerlijk bevorderd. Slaat slechts het oog op de pelgrims, die naar Poer op reis zijn. Het valt u in het oog, dat er bij elken troep verreweg meer vrouwen dan mannen zijn; en van die vrouwen zijn de meeste weduwen. Nu zal het wel geen betoog behoeven, dat die vrouwen niet zoo langen tijd van huis en betrekkingen geheel los kunnen zijn, honderden mijlen ver reizen, en nacht en dag in het gezelschap van vreemde mannen doorbrengen, zonder dat er vreeselijk tegen tucht en zedelijkheid gezondigd wordt. Bij de aankomst in Poer wordt het kwaad zoo mogelijk nog erger; Poer toch is om de ongebondenheid der inwoners bekend; en welke ergerlijke, liederlijke taal er ter gelegenheid van den Rossjattra gehoord wordt, hebben wij te voren reeds gezien. De pelgrims nu nemen hunnen intrek in de talrijke moss, en, wij zeiden het, het grootste aantal daarvan zijn vrouwen; en niet slechts dat de arme schepsels hier aan verleiding bloot staan van den kant harer togtgenooten, dit is nu ook met de pandas het geval, die, gelijk algemeen bekend is, gewetenloos genoeg zijn, onder deze vrouwen de slagtoffers voor hunne booze lusten te kiezen. Het is gebeurd, dat men binnen den grooten tempel zelven onkuischheid bedreef en op de daad betrapt werd. Wij moeten er ons van onthouden, om in verdere bijzonderheden te treden, maar genoeg zij het te verzekeren, dat de levendigste verbeelding zich bezwaarlijk naar waarheid de schandelijkheden kan voorstellen, waartoe
deze pelgrimaadjen aanleiding geven.
Doch er wordt op die togten, behalve het nadeel dat de zedelijkheid lijdt, ook groote ligchamelijke ellende uitgestaan, en daarvan is ziekte en groote sterfte het gevolg: eene zaak, die op zich zelve reeds zeer de ernstige aandacht der Engel-
{==548==} {>>pagina-aanduiding<<}
sche regering verdient. Het kan toch niet anders dan verderfelijk voor een land zijn, dat er voortdurend oorzaken blijven bestaan, die jaarlijks duizenden der bevolking ten grave slepen. Ik herhaal het, om die reden alleen behoort het gouvernement reeds beperkingen van die bedevaarten te verordenen. Dit jaar was de sterfte te Poer wel minder dan bij vorige gelegenheden het geval was geweest, doch daarom toch nog zeer aanmerkelijk. De cholera woedde sterk. Dit nu kan volstrekt geene verwondering baren, wanneer men bedenkt hoe ellendig de toestand der pelgrims is. Zij komen na een' langdurigen hoogst vermoeijenden togt te Poer aan; doch nu is het hun verboden hun eigen eten gereed te maken; zij zijn daarentegen verpligt, tegen een' hoogen prijs, den akeligen en ongezonden prosad van de priesters te koopen; velen, die daartoe geen geld hebben, moeten zich nog veel armelijker behelpen, en leven slechts van gedroogde rijst, raauwe komkommers en dergelijken. Voeg hierbij de guurheid van het jaargetijde, waaraan de pelgrims verpligt zijn zich zoowel des nachts als over dag bloot te stellen, willen zij het doel der reis niet missen; en bedenkt men, dat de arme menschen den geheelen tijd door in eene soort van koortsachtige opgewondenheid verkeeren, dan is er in dit alles zeker wel grond genoeg om te gelooven, dat ziekte en dood daardoor op ontzettende wijze worden in de hand gewerkt. Eenige dagen voordat de afgodsbeelden op hunne wagens werden gesteld, waren de gevallen van cholera, die zich op de open straat voordeden, niet talrijk. Slechts merkten wij in het voorbijgaan, hier twee, op een ander punt drie en in eene zijstraat zeven dooden op, die aan cholera gestorven waren; of wel, wij zagen hier of daar een arm
slagtoffer door de ziekte aangetast, en onder de hevigste pijnen den dood verbeidende, op den grond liggen, of zij waren vooraan in de winkels of voor de huizen neêrgevallen. Doch deze zieken werden dan spoedig door de policiebedienden naar het hospitaal vervoerd, terwijl men de dooden naar de verschillende smosans, in de onmiddellijke nabijheid der stad overbragt. Maar het aantal zieken en gestorvenen nam zeer toe, tengevolge van het ruwe, natte weder, dat in den nacht van den 22sten zoo hevig begon. Wij mogten hierover als ooggetuigen oordeelen. Wij

{==549==} {>>pagina-aanduiding<<}
waren den ganschen dag en ook des avond op straat, en zagen gedurig die lijders, op wier herstel geene hoop meer was, of die reeds stervende waren, uit de moss of andere verblijfplaatsen naar buiten dragen; en zonder dat er verder iemand zich om bekommerde, legde men de ongelukkigen op de straat neder, waar zij sterven konden. De verglaasde, ingezonken oogen, de ingevallen aangezigten, het krampachtig trekken met hoofd en ledematen, de ontelbare vliegen, die op het gelaat waren neêrgestreken, in één woord, alles zeide bij den eersten blik dat de arme menschen met den dood worstelende waren. Doch meer nog dan dit alles moest ons de koude onverschilligheid treffen, waarmede de lijders door vrienden en magen en door de voorbijgangers behandeld werden. Er was niemand, die zooveel medelijden gevoelde, dat hij den armen natuurgenoot ook maar een' droppel water zou aangeboden hebben, om hem de kwelling van een' onlijdelijken dorst te verzachten.
Wij bezochten ook twee of drie der plaatsen buiten de stad, waarheen men de dooden vervoerde, en het gezigt daarvan vervulde ons niet minder met diepen weedom. Digt bij een' vijver of waterkom, Missani Pjoekur genaamd, telden wij binnen eene ruimte van niet meer dan vier morgen 80 lijken, die aldaar in den loop van den voorgaanden dag en nacht waren nedergeworpen, zonder dat men er aan scheen gedacht te hebben, om ze te begraven of te verbranden. De lijken lagen zonder eenige bedekking op den grond, en wel twee, drie, vijf, ja tot twaalf toe op een' hoop, sommige gedeeltelijk in het water. Het waren mannen en vrouwen van elken ouderdom, en velen zagen er zoo gespierd en zoo goed uit, dat zij, hadden zij voor de verschrikkelijke ziekte mogen gespaard blijven, ongetwijfeld een' goeden ouderdom hadden kunnen bereiken. Hier lagen dan ook - gedeeltelijk door vraatzieke honden aan stukken gescheurd - de lijken van vaders en moeders, wier nagelatene, onverzorgde kinderen, lang nog de dwaze verblindheid hunner arme ouders beweenen zullen, die hen den bedevaartsgang naar Jaggernaut ondernemen deed! - En behalve die tachtig lijken, ontdekten wij meer dan twee-
{==550==} {>>pagina-aanduiding<<}
honderd doodshoofden, vele geraamten en eene ontelbare menigte van menschenbeenderen, waarmede de grond van dit vreeselijk Golgotha bezaaid was. Digt bij den waterkom onthielden zich een aantal roofvogels en ook honden, wier slaperig, log voorkomen duidelijk te kennen gaf, dat zij zich, tot oververzadiging toe, aan hun afschuwelijk gastmaal hadden te goed gedaan. Doch de plaats, waarvan ik hier spreek, is slechts eene uit de vele rondom Poer, waar de dooden heengebragt worden; die velden beslaan namelijk de geheele ruimte langs de westzijde der stad, en loopen van digt bij den Indrodomon-vijver tot aan de zeekust. Wij bezochten ook nog twee andere punten, een in de nabijheid van den Markundovijver, en voorts het veld, niet ver van den Sworgo-Dwar. Op beide plaatsen had de sterke westewind het zand
opgejaagd, en daardoor waren vele lijken geheel of gedeeltelijk bedekt geworden; doch desniettemin vonden wij op het eerste veld nog omtrent twintig, en op het laatstgenoemde ongeveer dertig onbegraven dooden, terwijl de grond overdekt was met schedels en beenderen der lijken, die aldaar reeds vergaan waren. Indien wij ook nog naar Loknass, Assaronala en andere punten meer gegaan waren, zouden wij nog veel grooter aantal dooden hebben vinden liggen, en zeker mogt het geheele getal daarvan, voor een' enkelen dag, op niet minder dan driehonderd vijftig gesteld worden.
Maar de ellende en de sterfte onder de pelgrims wordt niet uitsluitend te Poer opgemerkt; integendeel, op de heenen terugreis wordt door de ongelukkigen nog wel het meest geleden. Het is zoo, op den togt naar Poer is het nog zoo heel erg niet, wanneer men alleen ongemak en gebrekkige voeding uitzondert; dan zijn hunne harten ook geheel vervuld met het nieuwe der zaak, en met de verwachting van den afgod te zien; ook hebben zij weinig mede te dragen, te weten anders niet dan hunne kleederen, een' gotie 1 en hun weinigje geld. Weinigen sterven dan ook op de uitreis; maar door den langen duur van den togt, zijn hunne

{==551==} {>>pagina-aanduiding<<}
beenen zeer gezwollen, als zij in Poer aankomen, terwijl zij ook geheel afgemat en ongesteld zijn, doordien zij onderweg niets dan tsjiera 1, koy 2 en dergelijken te eten hebben gehad.
Maar hoe geheel verschillend is het met de terugreis gelegen! De veelvuldige ellende daarvan is niet te beschrijven, en vreeselijk zijn de gevolgen voor de arme pelgrims. Ik kan daarvan in vollen nadruk spreken, met meer regt zelfs dan de broederen uit Orissa, die in anderen opzigte met de zaak door en door bekend zijn. De heeren Mullens, Bailey en ik hebben namelijk in gezelschap der pelgrims gereisd, en wel gedurende zes dagen, en daarom hadden wij beter gelegenheid dan zendelingen gewoonlijk hebben, om alles met eigen oogen te zien. De menschen zijn door hun verblijf in Poer, en het groote ongemak dat zij daar moeten uitstaan, al meer en meer verzwakt; de regentijd is met kracht begonnen; de wegen zijn dien ten gevolge reeds in een' slechten staat; de vroegere geestdrift en opgewondenheid is geheel verdwenen; het geld is bijna versmolten. Onder deze omstandigheden, die zoo hoogst ongunstig zijn, vereenigen de pelgrims zich dan weder in kleinere troepen, en nemen zij de reis huiswaarts aan. Daar zij gaarne zoo kort mogelijk onder weg wenschen te blijven, maken zij zeer lange dagreizen, en trekken al maar voort, totdat zij letterlijk van vermoeijenis neêrvallen. Zoo kwamen, bij voorbeeld, de eerste gezelschappen van jattries 3, dit jaar den vierden dag reeds weder te Buddruck aan, zoodat zij omstreeks veertig mijlen daags hadden moeten afleggen. Het is niet onaardig, den reizenden trein van pelgrims met het oog langs den weg te volgen, vooral als het een fraaije morgen is. Zij maken een' stroom van menschen uit, die mijlen ver zich uitstrekt; mannen en vrouwen, ouden en jongen, sterken en zwakken, duizenden in getal, die zich om strijd beijveren voort te komen. Maar zij kunnen zich thans niet meer zoo ligt en gemakkelijk bewegen als vroeger. Zij hebben bijna allen eene mand te

{==552==} {>>pagina-aanduiding<<}
dragen, die niet alleen hun' gotie en hunne kleederen bevat, maar ook eene belangrijke hoeveelheid van de gewijde spijzen. Die manden zijn vooral eene groote kwelling voor de arme vrouwen, en zoo aanzienlijk is de massa prosad, die van Poer wordt medegenomen, dat daarvoor honderden dragers gebezigd worden, den geheelen weg over. Men merkt onder den voorttrekkenden trein ook vele palkies op, waarin de meer gegoede pelgrims gezeten zijn; ook zijn er eene menigte doelies 1, waarin zieken vervoerd worden. Buitendien ziet men ook veelvuldige karren of wagens met ossen bespannen, die meerendeels behooren aan pelgrims uit Hindostan, boven in het land. Vele bedevaartgangers dragen een zonnenscherm, dat door ligte rotting uit Poer wordt opgehouden; doch anderen hebben in plaats daarvan slechts eene sarsie 2 van palmbladen gemaakt, die neêrhangt op den rug. Zoo trekken zij dan voort, zoo schielijk gezondheid en krachten dat maar veroorloven, dag aan dag zonder tusschenpoozen, totdat zij hunne woonplaats weder bereikt hebben. Het volgende uittreksel, uit het dagboek van broeder Mullens, zal hier op zijne regte plaats zijn.
4 Julij. - Dezen morgen bevonden wij ons al vroeg onder de drukke menigte der pelgrims. Velen waren ten vier ure reeds op de been geweest, om de reis voort te zetten. Het duurde niet lang, of de weg was geheel met voorttrekkenden bedekt. Zij vormden eerlang ter wederzijden een' stroom, die mijlen lang duurde; en zoo digt sloten die beide rijen aan elkander, dat wij groote moeite hadden daar tusschen door voorwaarts te komen. Voor ons en achter ons, zoo ver het oog maar reiken kon, was niets te zien dan een digte drom van pelgrims, die hunne pakkaadje en hetgeen zij verder bij zich hadden op het hoofd droegen, of op den rug gebonden hadden. Velen waren doodelijk afgemat, en konden naauwelijks meer voortkomen; vooral ook dewijl zij zich de voeten aan stuk geloopen hadden. Wij merkten ook een aantal doelies en palkies in den trein op. Nadat ik een en ander aangeteekend had, stapte ik

{==553==} {>>pagina-aanduiding<<}
uit mijn' palki, en knoopte een gesprek met enkele pelgrims aan. Na eerst eenige algemeene aanmerkingen gemaakt te hebben, deed ik hun een aantal vragen, die zij mij gereedelijk beantwoordden. Bij voorbeeld: ‘Waar komt gij van daan?’ - ‘Van Morschidebad, van Birbum, van Rasjie, Dakka, Jessoer, Wari-Krischnegur, Burdwan, Pubna, Miërpoer, Lal-Bazar, Calcutta, Midnapoer,’ al naar gelang zij in de eene of andere plaats te huis behoorden. ‘Hoeveel dagen zijt gij reeds op reis geweest?’ - ‘Eene maand en vijf dagen, eene maand en tien dagen, eene maand en achttien dagen,’ langer of korter tijd naar omstandigheden. - ‘Hoeveel personen behooren er wel tot uw gezelschap?’ - ‘Honderd, dertig, vijftig, drie, tien, vijf.’ ‘Hoeveel mannen en hoeveel vrouwen?’ - ‘Tien mannen en negentig vrouwen’ (van Morschidedad), ‘vijf mannen en vijf en twintig vrouwen’ (van Lal-Bazar, Calcutta), enz. - ‘Hoeveel weduwen zijn er onder de vrouwen?’ - ‘Van de negentig vrouwen uit Morschidebad zijn zeventig weduwen.’ - ‘Zijn er ook van uw gezelschap reeds gestorven?’ - ‘Twee of drie; vijf van de dertig; drie van de twintig, enz. Van Calcutta zijn er niet veel gestorven, maar daarentegen zeer veel uit de oostelijke streken.’ (Dit werd ons herhaalde malen verzekerd). - ‘Hoe houdt gij huis onder weg?’ - ‘Wij maken eenmaal daags eten klaar; sommigen doen dat 's morgens, anderen 's avonds.’ - ‘Wat eet gij zoo al?’ - ‘Jolpan 1, murkie 2, koy, tsjiera, komkommers, pisang; alles wat wij maar krijgen kunnen.’ - Hoeveel kost het wel, om den togt naar Poer te doen en terug? - ‘Sommigen komt het slechts op zes
ropijen te staan, anderen geven tien, twintig, dertig ropijen uit.’ - ‘Hoeveel hebt gij wel aan de pandas betaald?’ - ‘Sommigen hebben bloot voor hun verblijf betaald, anderen gaven daarenboven, zoo zij nog wat geld over hadden, eene ropij, of eene ropij en acht annas. Ook geven sommigen nog buitendien voor den Atkiä Bodon, dat is, zij betalen

{==554==} {>>pagina-aanduiding<<}
den priester eene zekere som, waardoor zij zich even verdienstelijk maken, alsof zij een geheel jaar “dorsons” hadden, en dan ook wordt daarvoor prosad gegeven aan arme “jattris.” - “En hebben de pelgrims dan over het geheel zooveel geld?” - O! al hebben zij juist geen gereed geld bij zich, dan is het voldoende dat zij een bewijs afgeven, dat binnen drie of vier jaar betaalbaar is.’ - ‘Zijn er velen die voor den Atkiä Bodon betalen?’ - ‘De meesten geven daarvoor ten minste het een of ander.’ - ‘Moeten niet vele pelgrims geld leenen voor de thuisreis?’ - ‘Ja, dat wordt door velen gedaan, en de braminen geven het hun dan tegen intrest.’ - ‘Hoe hoog is die intrest?’ - ‘Vier annas per maand.’ (Dat is driehonderd percent in het jaar.) - ‘En hoe wordt dat geleende geld dan terugbetaald?’ - ‘De pandas komen het aan de dorpen en huizen ophalen.’ - ‘Waarom zijt gij toch eigenlijk naar “Poer gegaan?” - “Omdat dat punjo 1 is, en daarvoor moet men zich wel eenige moeite getroosten.” - Uit dit gezegde vond ik gereede aanleiding, om in het breede over het ware karakter van Jaggernaut en de priesters te spreken, en om hen vervolgens te bepalen bij Jezus Christus. Bij deze mijne toespraak zag ik mij door een groot aantal pelgrims belangstellend omringd, en terwijl wij gezamenlijk onzen weg vervolgden, was het mij duidelijk, dat mijne woorden een' gewenschten indruk maakten. Voor mij was het ook daarbij niettemin eene treurige gedachte, dat zoo vele menschen derwijze de speelbal waren geweest van onkunde en verblinding, dat zij een' zoo verren togt hadden ondernomen, geheel zonder redelijk doel en zonder vrucht.’
Maar het gezigt bij dag van die overgroote menigte pelgrims moge al het gemoed tot weedom stemmen: eerst met den nacht begint toch eigenlijk de ellende van hunnen toestand. Immers, daar zij in zoo grooten getale reizen, hebben zij niet zoo dra een dorp of een' bazar bereikt, of alle gelegenheden tot herberging zijn dadelijk bezet, en verreweg de meesten moeten nu den nacht in de open lucht doorbrengen. Te bezwarender wordt dit veelal, doordien er te-
{==555==} {>>pagina-aanduiding<<}
vens schaarste van levensmiddelen bestaat, en men dus zelfs voor veel geld niets bekomen kan. Broeder Bachelor berigtte ons, dat eenige jaren geleden omtrent 20,000 pelgrims te Balasoer aankwamen op één' dag, tengevolge waarvan al zeer spoedig de dormosjalas 1 en de sorees met gasten opgevuld en de bazar geheel bezet was. Onder zulke omstandigheden was de ellende der arme menschen boven alle beschrijving groot. Wij zagen hen ditmaal ook met geheele troepen in allerlei houding zitten en liggen, zoo op de voorpleinen en in de sorees, als op de openbare straat, tusschen de karren en ossen in, op het natte gras, onder de boomen, op de bruggen, in één woord, overal waar maar plaats te vinden was. Doch ik wil broeder Mullens verder laten spreken.
‘27 Junij. Toen wij Belionto doortrokken, zagen wij geheele scharen van pelgrims, mannen en vrouwen, die in lange rijen op den blooten grond lagen te slapen; sommigen hadden zich onder de karren een plaatsje uitgekozen, terwijl allen zich van hunne pakken en bundels eene soort van hoofdkussen gemaakt hadden. Wij zagen hetzelfde in elk volgend dorp, totdat wij te Kuttak aankwamen.’
‘2 Julij. Heden bevonden wij ons in het gezelschap der pelgrims, op den zuidelijken oever van de Byterini. Zij hadden den nacht in het dorp en den naasten omtrek doorgebragt. Daar het water in de rivier onverwachts zeer hoog was geworden, was dit een beletsel voor velen, om den togt voort te zetten. - Ik maakte de opmerking, dat digt bij ieder inlandsch dorp een groote hoop gebroken potten gevonden wordt.’
‘4 Julij. Gedurende den nacht trokken wij eenige dorpen door, die met jattries gevuld waren. In Bogolpoer waren er niet minder dan 2000, die zich, meer dan eene kwart mijl ver, langs den weg gelegerd hadden, zoodat er in het midden slechts kleine ruimte vrij bleef.’
‘5 Julij. In het dorp Busta kwamen wij eene groote menigte pelgrims voorbij. Zij lagen te slapen in de gedwon-
{==556==} {>>pagina-aanduiding<<}
genste en vreemdste houdingen. Op eenigen afstand was het ons even of wij eene talrijke kudde schapen voor ons hadden. De dormosjala was vol en al de sorees evenzoo; de ruimte daar tusschen was met menschen gevuld, en tot op een' verren afstand was de weg met pelgrims bedekt; ook zagen wij hier twintig of dertig groote karren met ossen bespannen. Alhoewel het niet later was dan half twee ure in den morgen, maakten velen zich toch reeds gereed om de reis te vervolgen. Hoe kort en onrustig zal dus wel hun slaap geweest zijn!’
Dit slapen in de open lucht, van zoo veel menschen en zoo digt opeengedrongen, gaat nog eenigzins wanneer de nachten helder zijn en het droog weêr is; maar als het gebeurt - en dit is dikwerf het geval - dat het hard en aanhoudend regent, dan is het lot der arme menschen diep te beklagen. En het helpt niet of zij al opstaan en elders een beter plaatsje gaan zoeken; immers waar zouden zij dat betere plaatsje vinden? Alle gelegenheden om onder dak te komen zijn reeds door anderen ingenomen. Daarom, daar zij dit weten, blijven onze beklagenswaardige bedevaartgangers stil liggen waar zij zijn, al is het ook dat zij in korten tijd door en door nat zijn geworden. En zoo wachten zij dan het morgenlicht af, om dan maar weder verder te gaan. Doch behoeven wij het wel te verzekeren, dat niet weinigen den volgenden morgen na zulk een' nacht niet meer in staat zijn den trein te volgen, zoo zij al niet gestorven zijn? De zoodanigen dan worden door hunne togtgenooten onbarmhartig aan hun lot overgelaten, en moeten zonder eenigen bijstand aan den weg blijven liggen.
Somwijlen gebeurt het, dat iemand, die zich aldus heeft verlaten gezien, weder krachts genoeg verzamelen kan om op te rijzen, en althans den weg al kruipende te vervolgen; maar hoe ongelukkig is de toestand van zulk een' verlatene dan niet! Ach, het zijn allen vreemden, die hij ontmoet, en niemand reikt hem hulp of lafenis. Te Buddruck hadden wij een roerend voorbeeld daarvan. Op het oogenblik dat wij in de veerboot zouden stappen, om de rivier over te steken, was er eene gebrekkelijke oude vrouw, die bad en smeekte om met ons te mogen medegaan. Wij ston-
{==557==} {>>pagina-aanduiding<<}
den haar dit gaarne toe. Zij verhaalde ons dat zij uit den omtrek van Dakka was; dat zij 600 mijlen ver gereisd had, om Jaggernaut te zien, en nu weder poogde naar huis te komen; dat hare vrienden, met welke zij tot dusverre gereisd had, haar dien morgen achtergelaten hadden, onder belofte evenwel, dat zij haar te Buddruck zouden wachten. Zij voegde er bij, dat zij nu overal in Buddruck naar hen gevraagd en gezocht had, zonder eenig spoor van hen te kunnen vinden. Zij eindigde met op een' jammerenden toon uit te roepen: ‘Wat zal ik nu beginnen! wat moet ik doen!’ Wij deden ons best om de arme vrouw te troosten, en gaven haar eenig geld. Toen wij de overzijde bereikt hadden, vroegen wij of iemand iets van de reisgenooten der vrouw vernomen had; doch te vergeefs. Ons was het nu zeer duidelijk, dat men het goede mensch opzettelijk misleid had, om zich van haar te ontslaan. Wat ons wel het meest in deze zaak ergerde en smartelijk aandeed, was dat de omstanders zulk eene koudbloedige onverschilligheid jegens de vrouw betoonden, en dat zij ons minder met verwondering dan wel met een oog van minachting beschouwden, omdat wij zooveel deelneming in haar lot lieten blijken.
Ziehier een ander voorbeeld. Bij onze aankomst te Pipli, alwaar broeder W. Miller zijne standplaats heeft, werd ons verhaald, dat eenige dagen geleden hier een Bramien uit Bengalen was doorgekomen, die met de overige pelgrims van zins was naar Poer te gaan. Hij werd vergezeld door zijne vrouw en een klein kind, een meisje dat een jaar of daaromtrent kon oud geweest zijn. Toen zij tot op tien mijlen buiten Pipli gekomen waren, had de vrouw het ongeluk door de cholera aangetast te worden, zoodat zij bij den weg neêrviel. De ellendeling, die haar man heette, was laag en hard vochtig genoeg, om vrouw en kind te laten liggen, en alléén dadelijk verder te gaan. De vrouw had echter nog mogelijkheid gezien, om al kruipende naar Pipli terug te keeren en den bazar te bereiken. Den volgenden morgen vond men haar daar dood, met het kind in de armen, dat nog poogde aan de borsten der gestorvene moeder te zuigen. Doch dit was nog het einde niet. Eenige slechte vrouwen waren de eersten geweest, die het kind in den vroegen morgen opgemerkt

{==558==} {>>pagina-aanduiding<<}
hadden, en nu ontvoerden zij het arme wicht, om het in haar ellendig handwerk op te kweeken. Maar God wilde niet dat de boosheid dien triomf zou vieren. De inlandsche Christenen, die tot de gemeente van den Heer Miller behooren, hadden van het gebeurde gehoord, en verloren geen oogenblik om zich tot den Daroga 1 te begeven, en hem te verzoeken, dat het kind aan hen mogt uitgeleverd worden. De Daroga stemde in hunne bede toe, en weldra bevond het kind zich nu onder de zorg van eene inlandsche christelijke vrouw, die het meisje met blijdschap tot zich nam, dewijl zij zelve geene kinderen had. Het kind heeft den naam Rebecca ontvangen, en de vrouw hoopt het meisje tot eene geloovige Christin op te voeden.
Sedert onze terugkomst te Calcutta zijn brieven ontvangen van broeder Lacey, waaruit wij het volgende overnemen. ‘Er hebben bedroevende tooneelen onder de pelgrims plaats gehad, sinds gij ons verliet. Een der tsjuprassies 2 van onzen vriend Hough, die met een' of anderen last naar den weg van Kuttak was gezonden, zag op één enkel punt de lijken van vijftien vrouwen liggen. Ik vernam ook, dat de jonge zoon van een' pelgrim op dienzelfden weg hevig door de cholera aangetast werd, en dat de vader hem daarop in eene drooge sloot, die nevens den weg loopt, nedergelegd en verlaten heeft. Weinige dagen geleden werd er ook van Belionto een pas geboren kind bij den Heer Hough gebragt. Eene Bengaalsche vrouw was op den weg van dit kind bevallen, en had het hulpeloos wicht (het was een meisje) aan haar lot overgelaten, terwijl zij zelve, hoe zwak zij ook was, gepoogd had den trein te volgen. Ik zal mijn best doen om dit kind aan onze school te doen opvoeden.’ Hier zien wij dus weder enkele der vreeselijke vruchten van het stelsel van afgodendienst, dat hier heerscht. De teederste banden der natuur worden daardoor op het wreedst verscheurd. De betrekkingen van echtgenoot, vader, moeder, in één woord, alles wat den mensch heilig en dierbaar is, wordt door zulk een stelsel van kracht en waarde beroofd.

{==559==} {>>pagina-aanduiding<<}

De sterfte, die onder de pelgrims plaats heeft, terwijl zij op de terugreis zijn, en die het gevolg is van de ontberingen en van de veelvuldige ongemakken, waarvan wij spraken, is zeer belangrijk. Zoowel op den weg als in de bazars en op de punten waar overnacht werd, zagen wij in den avond met behulp onzer toortsen een aantal dooden, en de vreeselijke stank, die er heerschte, zegde het ons genoeg, dat er veel meer lijken hier bijeen lagen, dan wij wel konden opmerken. Op sommige plaatsen waren de bekkeneelen en doodsbeenderen zeer menigvuldig, ofschoon de beambten der regering tegenwoordig er veelal voor zorgen dat zij uit den weg geruimd worden. Buitendien bewijzen de menigte van roofvogels, die zich aan den weg naar Poer ophouden, dat zij gewoon zijn aldaar voedsel in overvloed te vinden.
Wanneer wij bedenken, dat, bij elk der vier groote feesten te Poer, voor het minst 40,000 bedevaartgangers bijeenkomen, terwijl hun getal op het Ross-jattra van 100,000 tot 180,000 beloopt, dan mogen wij het geheele aantal pelgrims, die in een jaar den grooten afgodstempel bezoeken, op niet minder stellen dan twee laks. Het is zoo, de Oryjaren, uit de nabuurschap, maken een aanzienlijk gedeelte daarvan uit; maar niettemin komen toch de meeste pelgrims uit Bengalen en de noordwestelijke provinciën. Men heeft berekend, dat er jaarlijks ten minste 10,000 van deze pelgrims omkomen; en als ik mag oordeelen naar hetgeen ik zelf gezien heb, dan moet ik die berekening voor zeer laag gesteld houden, want het is slechts vijf ten honderd van het geheel. Indien wij ze allen konden tellen, die in Poer sterven; dan allen, die bezwijken onder weg; en eindelijk allen, die, wanneer zij al weder thuis hebben mogen komen, toch aan de gevolgen van den vermoeijenden togt omkomen, dan kan, dunkt mij, het bewuste getal niet ver van de 20,000 zijn. Derhalve komen die pelgrimsreizen op onbedenkelijk veel meer menschenlevens te staan, dan ooit het geval was met de Suttie 1, waarover vroeger zooveel gezegd en geschreven werd, en waaraan de regering zeer te regt een einde heeft gemaakt; immers, de slagtoffers van de Suttie

{==560==} {>>pagina-aanduiding<<}
konden nog bij honderden geteld worden, terwijl hier van duizenden sprake is. En wij moeten daarbij onder het oog houden, dat als wij van slagtoffers van de pelgrimstogten spreken, wij niet uitsluitend denken moeten aan de bedevaartgangers zelven, die daarbij het leven verliezen. Integendeel, het is een feit dat in Orissa algemeen erkend wordt, dat door de voorbijtrekkende pelgrims de ziekte, waaraan zij lijden, wordt medegedeeld aan de bewoners van alle plaatsen, die aan hunnen weg gelegen zijn. Zoo volgt hun jaarlijks de cholera over de geheele uitgestrektheid van den weg, en daardoor worden honderden ten grave gesleept, die zelven aan den bedevaartgang geen deel namen, terwijl het kwaad zich van het eene dorp aan het andere mededeelt, en het geheele land er door bedreigd wordt. Geen wonder dat het getal dorpen, die wij waarnamen, zoo gering was, en dat zij zoo dun bevolkt schenen! Het is ook een bedroevend feit, waarvan de echtheid door broeder Lacey plegtig verzekerd werd, dat toen hij in het jaar 1838, na den afloop van het Ross-jattra, in zeker dorp, aan den oever van de Byterini gelegen, aankwam, hij aldaar slechts dooden aantrof. De tatties 1 der woningen waren neêrgelaten, en hij zag geene levende ziel op straat, dan eenige honden, die rondliepen. Hij trad geene enkele woning binnen, of de menschen waren er dood, aan de cholera gestorven. De weinige personen, die de algemeene sterfte overleefd hadden, waren naar elders vertrokken. Een ander feit is het, dat dit zoo sterk woeden der cholera tot den maatregel heeft aanleiding gegeven, dat de bevelvoerende officieren te Berampoer en te Kuttak jaarlijks afdeelingen sepoyers 2 doen post vatten, om te beletten dat de pelgrims binnen de stad of in den militairen bazar komen. In Kuttak waren wij zelven daar getuigen van. Men wil dat, door deze voorzorgen, de ziekte in den laatsten tijd zich op verre na niet zoo heeft
uitgebreid als wel vroeger het geval was. En vergeten wij bij dit alles niet, dat die pelgrimstogten, die de noodzakelijke aanleiding zijn van eene zoo vreeselijke besmetting en sterfte, reeds

{==561==} {>>pagina-aanduiding<<}
honderden jaren lang onverhinderd hebben plaats gevonden; dan toch zal het ons niet moeijelijk vallen om te begrijpen, hoezeer zij, behalve het groot zedelijk kwaad, waarvan zij de schuld dragen, in vele andere opzigten de bron zijn van jammer en ellende.
Doch het is mij of ik bij dit alles sommigen hoor vragen: ‘Kan de Engelsche regering er niets aan doen, om aan dat vreeselijk misbruik een einde te maken?’ Hoe? Denkt gij dat de regering den wil heeft, om die ergerlijke tooneelen voor het vervolg te beletten? Gij vergist u; want er wordt, integendeel, jaarlijks eene aanzienlijke som uit de geldmiddelen der regering bijgedragen, om de zaak in stand te houden. En wat nog wel het vreemdste daarbij is: men gelooft op zeer goede gronden zoo te handelen.
Het zou mij te ver afleiden, indien ik hier in bijzonderheden komen wilde, over de betrekking waarin de regering staat tot de dienst van den afgodstempel van Jaggernaut. Genoeg zij het daarom te weten, dat, toen de Engelschen, in het begin der tegenwoordige eeuw, van Orissa bezit namen, de regering het korten tijd daarop noodig oordeelde, het beheer over den tempel in handen te nemen; een maatregel, die niet genoeg betreurd kan worden. Van nu aan werd eene dusgenoemde pelgrimsbelasting geheven en een ontvanger benoemd, om voor de inzameling daarvan te waken. Een deel der gelden, welke de vrucht waren van dezen schandelijken maatregel, strekte om de inkomsten van het gouvernement te stijven, terwijl het overblijvende, dat jaarlijks 60,000 ropijen beloopt, bestemd werd tot onderhoud van den tempel, de versiering en kleederen der afgodsbeelden, het maken der wagens, die bij de jaarlijksche optogten gebruikt worden, zoomede tot betaling der priesters. Een der beambten legde zelfs een' tot een buitensporig uiterste gedreven ijver aan den dag, in zijne betrekking als ontvanger der bedoelde belasting. Het is namelijk een feit, hoewel velen het moeijelijk voor waarheid zullen kunnen aannemen, dat de gezegde ontvanger de gewoonte had om op het Rossfeest te paard voor de wagens uit te rijden, en dan, onder het zwaaijen met zijn' hoed, nog harder dan het volk zelf: ‘Hori Bol!’ te roepen, en de menigte op alle wijzen aan te moedigen, om toch lustig aan de

{==562==} {>>pagina-aanduiding<<}
touwen te trekken. Hoe dwaas, hoe beklagenswaardig gedroeg zich niet deze man! Doch de afgodspriesters hadden die manier van doen natuurlijk zeer toegejuicht, en zij stelden er zooveel belang in, dat de gouvernements-ontvanger zulk een sprekend voorbeeld gaf, dat, toen de bedoelde ijveraar in zijn ambt door een' ander was opgevolgd, en het gebeurde dat de wagens op den weg naar Gonditsja niet vlug voort wilden, zij aan den nieuwen ontvanger (den Heer Hunter) eene boodschap zonden, om hem te doen weten, dat Jaggernaut geen' voet vooruit wilde gaan, alvorens de Hozur 1 deel aan den optogt kwam nemen, even als de vorige ontvanger gedaan had. De Heer Hunter gevoelde zich door dit verzoek beleedigd, en gaf het korte maar beslissende antwoord, dat, wanneer er niet gezorgd wierd dat de wagens den volgenden morgen ten acht ure te Gonditsja waren, hij met zijne sepoyers zou komen, en de wagens met buskruid zou laten in de lucht springen. Deze bedreiging was van die uitwerking, dat de wagens nog vóór den bepaalden tijd waren aangekomen; en sedert heeft men het nooit weder in het hoofd gekregen, om een' gouvernements-ambtenaar eendergelijk onbeschaamd voorstel te doen.
Tot aan het jaar 1840 bleef de betrekking van het gouvernement tot den Jaggernaut's tempel op dien voet voortduren; doch toen kwam daarin eenige verandering, ten gevolge der herhaalde klagten, welke uit den boezem van het Christelijk publiek, zoo in Engeland als in Indië, te dezer zake gerezen waren. De pelgrimsbelasting werd dan afgeschaft, en de dadelijke betrekking der regering tot den afgodstempel hield op; daarentegen werd de tempel, met alles wat daarmede in verband stond, onder het beheer gesteld van den Raja van Kurda. Evenwel blijft de regering, tot op den dag van heden, voortgaan, met tot de instandhouding van de afgodsdienst van Jaggernaut mede te werken, door jaarlijks ten behoeve daarvan eene aanzienlijke som bij te dragen, en ook de opbrengst van een gedeelte lands daarvoor af te staan. Dit een en ander werd in der tijd door Lord Auckland zoo geregeld.

{==563==} {>>pagina-aanduiding<<}

Het is zeer te bejammeren, dat, toen het gouvernement de pelgrimsbelasting varen liet, het niet te zelfder tijd de deuren van den Jaggernautstempel geheel voor de Hindoes vrij en open heeft gelaten, zoo als te Geja geschied is; en dat men het toen maar niet aan hen heeft overgelaten, om al zulke schikkingen omtrent de tempeldienst te maken, als zij mogten goed en noodig vinden, zoo als het geval is geweest met Keligat en andere beroemde tempels in Indië. Want vooreerst is het eene jammerlijke dwaling der regering, wanneer en waar zij ooit bevorderlijk is om de Heidensche afgodendienst te doen in stand blijven. Maar wij gaan verder, en beweren dat de regering, zoo doende, zich schuldig maakt aan dadelijk vergrijp tegen de Goddelijke Wet, en wij houden staande dat geene redeneringen, hoe schoonschijnend ook - men beroept zich op het overgroote aantal Heidensche onderdanen in Indië, en vermeent dat de voorzigtigheid hier noodzakelijk maakt, wat anders niet te verdedigen zoude zijn - haar van die zware schuld kunnen vrij pleiten. Het moge al eene verpligting zijn der regering, om hare Heidensche onderdanen in Indië bescherming en vrije uitoefening hunner godsdienst te verleenen, het blijft niettemin in een Christelijk gouvernement eene zonde tegen Gods geopenbaarden wil, wanneer de afgoderij der inboorlingen ondersteund en in de hand gewerkt wordt. Buitendien wordt in de onlangs te Kuttak uitgegevene ‘Geschiedenis van Poer’ door een' inboorling, die met Orissa volkomen bekend is, gezegd, dat de Mossderies geenszins ongezind zouden geweest zijn, om de kosten, welke de tempeldienst vordert, onderling te bestrijden, en dat zij ook thans nog daartoe bereid zouden zijn, indien men hun den voorslag deed, onder beding dat de regering dan geheel van alle bemoeijenis dien betreffende zou afzien. Doch de betrekking, die nog altijd tusschen het gouvernement en den Jaggernautstempel is blijven bestaan, brengt als natuurlijk gevolg mede, dat de
inboorlingen niet slechts denken dat het Europeesch bestuur in Jaggernaut gelooft, maar ook dat er dat bestuur aan gelegen is, dat zijne vereering en dienst op een' indrukmakenden voet onderhouden wordt. Zoo is het ook bekend dat de ‘pelgrimsjagers’ juist aan de omstandigheid dat het

{==564==} {>>pagina-aanduiding<<}
Indisch bestuur eene jaarlijksche toelage voor Jaggernaut blijft geven, hunne sterkste drangreden ontleenen, om de geloovigen tot den bedevaartgang naar Poer op te wekken. ‘Het magtige en wijze bestuur der Engelschen,’ zoo spreken zij, ‘is door Jaggernaut in Hindostan gevestigd, en het geeft ook alle jaren 23,000 ropijen tot onderhoud van zijne dienst en tempel. Gij begrijpt dus wel, dat eene bedevaart naar het beeld van een' god, die zoo hoog vereerd wordt, u niet dan groote voordeelen kan aanbrengen.’ Ja, dit voorbeeld van het Engelsche gouvernement, die toelaag, waarop gedurig door de honderden pandas, die hun werk van de pelgrimsjagt maken, gewezen wordt, is voldoende om alle bedenkingen tot zwijgen te brengen, en neemt te allen twijfel uit de ligtgeloovige gemoederen weg. Door geheel Orissa wordt het ook algemeen geloofd, dat de Engelschen hoog belang in den afgod Jaggernaut stellen, en om die reden rijst zijn aanzien onder de bevolking nog gedurig meer. ‘Het Engelsche gouvernement,’ zoo redeneert men, ‘geeft aan Jaggernaut meer dan iemand der Rajas of Beboes 1, en moet hem dus ook veel hooger in eere houden. De Engelschen geven ons dan hier een voorbeeld, dat wij zooveel wij kunnen behooren na te volgen.’ Wat ik hier zeg is niet uit de lucht gegrepen, maar berust integendeel op waarheid en op feiten. Men doe slechts onderzoek op de plaats zelve, en men zal bevinden dat het de algemeene overtuiging is. Het is zoo, de menschen daar zijn in eene schromelijke dwaling, door te meenen dat het Engelsche Bestuur Jaggernaut als een' god erkent; maar het is dan toch ook eene dwaling, waarvan de regering zelve de oorzaak is. En door aan deze dwaling voedsel te geven, is de regering evenzeer de oorzaak, dat jaarlijks duizenden inboorlingen de slagt-offers worden van een stelsel van afgodsdienst, dat reeds veel te lang den invloed des Christendoms in deze streken
belemmerd heeft; van een stelsel van afgodsdienst, dat telken jare meer ellende veroorzaakt en meer menschen op Indischen bodem ten grave sleept, dan de hevigste oorlog zou kunnen doen.

{==565==} {>>pagina-aanduiding<<}

De zendelingen ondervinden het maar al te dikwijls, dat men hen tracht te wederleggen met redeneringen, die geheel of gedeeltelijk haren grond vinden in de jaarlijksche toelaag der regering. Verleden jaar nog gebeurde het, dat, toen broeder Lacey in Poer de menigte toesprak, een panda zich met verheffing van stem liet hooren: ‘Als Jaggernaut geen god is, waarom geeft dan de Engelsche regering zooveel ropijen voor hem en zijn' tempel?’ Wij zelven moesten dezelfde aanmerking hooren maken, tijdens wij dit jaar het feest bijwoonden. Terwijl ik namelijk aan het spreken was, op een oogenblik dat ik eene groote menigte menschen rondom mij verzameld mogt zien - het was kort bij de plaats waar de wagens gereed gemaakt werden, en zooveel toehoorders als thans, had ik of niemand onzer toen of later in Poer - terwijl ik, zeg ik, druk aan het spreken was, kwam er een bejaard man naar mij toe, iemand van een eerbiedwaardig voorkomen, die mij de vraag deed: ‘Mijnheer! geeft uwe regering alle jaren zulk eene aanzienlijke som gelds, om de dienst van Jaggernaut in stand te doen blijven, ja of neen? Zoo ja, dan is het nutteloos te ontkennen, dat uwe regering Jaggernaut voor een' god houdt, en waarom ijvert gij dan zoo tegen hem?’ Behoef ik wel te zeggen dat ik mij in de uiterste verlegenheid bevond? Ik bedekte onwillekeurig van schaamte mijn aangezigt met mijne handen, en kon anders niet uitbrengen dan: ‘Wat zal ik daarop antwoorden? Het is, helaas! waar, wat gij zegt.’ En naauwelijks had ik zoo gesproken, of de verzamelde menigte barstte in een luid geschreeuw uit van ‘Hori Bol! Hori Bol!’ terwijl ik daaronder ook van alle zijden hoorde roepen: ‘de padri is beschaamd gemaakt! de padri is beschaamd gemaakt!’ Toen nu de orde weder een weinig hersteld was, zoodat ik mij kon doen verstaan, zeide ik: ‘Ik ben niet beschaamd over de leer, die ik u verkondig; maar wel dáárover, dat een Christelijk
gouvernement geldelijke bijdragen verstrekt om de afgodendienst in de hand te werken.’ En daarop wees ik ten Hemel en voegde er bij: ‘Hij, daar boven, is de waarachtige Jaggernaut, de Heer der Wereld!’ - Bij eene andere gelegenheid, wanneer een der broederen uit Orissa eene toespraak hield, hoorde ik een'

{==566==} {>>pagina-aanduiding<<}
jongman tot de ommestaanden zeggen: ‘Waarom luistert gij toch zoo naar hetgeen die lieden ons voorpraten? Zij behooren ten minste niet tot de Compagnie 1, dat is duidelijk; want de Compagnie is niet vijandig tegen Jaggernaut gestemd.’ - Doch genoeg. De zendelingen verwachten wel niet dat de Indische regering hun hulp verleenen zal, bij hunnen moeijelijken arbeid onder de Heidenen in deze streken, maar zij mogen toch wel degelijk wenschen en hopen, dat het gouvernement zal ophouden middellijk of onmiddellijk aan de afgodendienst steun te verschaffen; want daardoor wordt het goede werk der Evangelieprediking op ongeloofelijke wijze belemmerd.
Maar ik wil nog een woord zeggen over het juiste beloop der bedoelde jaarlijksche toelage, en over de wijze waarop die gelden besteed worden. Toen in 1840 de pelgrimsbelasting afgeschaft en de Raja met het geheele beheer van Jaggernauts tempel en dienst belast was geworden, werd voor een en ander eene som van 53,178 ropijen uit de gouvernementskas toegestaan. Sedert zijn verschillende veranderingen voorgevallen; doch de zaak is tegenwoordig op dezen voet ingerigt: De Raja trekt jaarlijks voor een bedrag van 23,221 ropijen uit de schatkist; voorts ontvangt hij 17,420 ropijen als de opbrengst van den ‘Sateïs Hazeri Moäl!’ hetwelk te zamen uitmaakt 40,641 ropijen. Buitendien zijn er drie personen, die gezamenlijk de som van 6417 ropijen ‘voor godsdienstige doeleinden’ ontvangen. Derhalve wordt er jaarlijks van regeringswege, het eene bij het andere genomen, niet minder dan 47,058 ropijen betaald, ten dienste van den afgodstempel te Poer en de daaraan verbondene personen. En wat wordt er nu met dit geld gedaan? In de eerste plaats gebruikt men het om den grooten afgod vier malen daags te eten te geven, dat wil zeggen, dat er telkens eene groote hoeveelheid spijze wordt gereed gemaakt; men geeft daaraan den naam van ‘Sorkerie Bog,’ dat is ‘eten door de regering verstrekt.’ Dat eten kost omtrent 44 ropijen daags, of per jaar 15,719 ropijen.

{==567==} {>>pagina-aanduiding<<}

Ziehier eenige bijzonderheden omtrent de onkostenrekening dien aangaande:
Aan rijst	534	ropijen.
Aan siroop	2314	ropijen.
Aan gie 1	6919	ropijen.
Aan melk en room	445	ropijen.
Aan specerijen en assa foetida.	233	ropijen.
Aan olie.	1157	ropijen.
Aan gember en groenten	422	ropijen.
Aan brandhout	1424	ropijen.

Dan zijn er nog verschillende uitgaven voor de mindere afgoden, die veertien in getal zijn, en welke uitgaven 209 ropijen beloopen. Ook moeten de jaargelden der voornaamste beambten geregeld voldaan worden. Zoo bekomt degene die den afgod 's morgens wakker maakt (!) 3 ropijen 's maands; hij, die zijne oogen moet opschilderen, ruim 2 ropijen; een ander, die de leiding heeft over het muzijkale gedeelte van de dienst, 2 ropijen; en zoo de anderen naar evenredigheid: al hetwelk door de Engelsche Oostindische Compagnie betaald wordt. Voorts kost het onderhoud van de olifanten en paarden, die tot den stoet van Jaggernaut behooren, en die een gemakkelijk en weelderig leven leiden, telken jare 915 ropijen; andere vaste onkosten beloopen niet minder dan 3150 ropijen; de kleeding en opschik van den afgod kost 4650 ropijen; de wagens komen op 1453 ropijen te staan, en de dekkleeden, daartoe behoorende, kosten nog 855 ropijen daarenboven; dan is er een boiregie, welke 483 ropijen ontvangt voor de dagelijksche tafel van Jaggernaut, en een' anderen boiregie betaalt men 2666 ropijen, waarvoor hij van de gewijde spijzen uitdeeling moet doen aan arme pelgrims.
Op zulke nietige, beuzelachtige wijze wordt dan de bewuste geldelijke toelaag der regering besteed. Ten minste men verantwoordt de gelden op die manier, ofschoon er beweerd wordt dat de Raja, die alles bestuurt, en door wiens handen ook dit geld gaan moet, het wel zoo weet aan te leggen, dat hij er zich een jaarlijksch voordeeltje van 15000 ropijen door

{==568==} {>>pagina-aanduiding<<}
weet te verschaffen, gelijk hij ook zijn gezag en invloed misbruikt, om op allerlei wijze de tempelbeambten geld af te persen, en zich in het algemeen alles toe te eigenen, wat door de geloovigen aan den afgod geofferd wordt. Het gouvernement kan zich van de waarheid hiervan gemakkelijk overtuigen, door slechts bij den Raja van Benares te laten onderzoeken, wat zijne moeder en zijn broeder, een jaar of twee geleden, aan den Raja van Kurda hebben moeten betalen; of men vrage aan Sirdar Liena Sing, wat de zijnen in het verloopene jaar hebben te betalen gehad; en dan onderzoeke men bij de pandas, wat er zoo al dagelijks in den tempel omgaat, en wie zich meester maakt van al de shawls en palkis en kostbaarheden en geld, dat aan den afgod wordt ten geschenke gebragt.
Ik herhaal het, dat, mijns inziens, de regering te dezer zake onder eene zware verantwoordelijkheid ligt. Indien iemand door eene aanzienlijke jaarlijksche bijdrage eene speelbank onderhoudt, al is het ook dat hij zelf nooit een' voet zet binnen het gebouw, blijft hij daarom niet even goed verantwoordelijk voor de verderfelijke gevolgen van die speelbank, voor het verlies van geld en goed, dat daardoor geleden wordt, voor den ondergang van geheele huisgezinnen, die er het slagtoffer van worden, voor de verstoring van huiselijken vrede en geluk, voor de booze neigingen, de vijandschap, den bitteren haat, de tweegevechten, de zelfmoorden, die daaruit ontstaan? Gewis, voor den regterstoel van God zou zoodanig iemand schuldig staan, althans voor een groot gedeelte van dat kwaad. En is dan eene regering, die jaarlijks eene belangrijke geldsom toestaat voor het onderhoud van een' afgodstempel, niet evenzeer verantwoordelijk, evenzeer schuldig voor God, voor een gedeelte althans, aan de jammerlijke verblinding, de onzedelijkheid, de geweldenarij, de ellende, de krankheden en de overgroote sterfte, wat alles onafscheidelijk is van de tempeldienst van Jaggernaut en van de bedevaartsgangen naar Poer?
Maar hoe verklaren wij het ons dan, dat de regering zich hier op zulk een geheel verkeerd standpunt heeft kunnen plaatsen? Immers de regering zelve kan niet gelooven, dat de afgodische dwaasheden, welke zij met haar geld onder-
{==569==} {>>pagina-aanduiding<<}
steunt, het land nut aanbrengen. Doch wij weten het, men zal gereed zijn om te antwoorden: Wij zijn verpligt de ondersteuning te verleenen, welke wij jaarlijks geven. Maar terwijl ik staande houd, dat het onder geene omstandigheid, welke ook, betamelijk is voor een' Christen, of voor eene Christelijke regering, om beloften te doen en verbindtenissen aan te gaan, die eene strekking hebben om Gods eer te krenken, en die uitloopen op de vernedering, de zedelijke en ligchamelijke ellende, ja het verderf van den medemensch, durf ik ook plegtig en luid verzekeren, dat zoodanige verpligting, zoodanige verbindtenis ten deze niet bestaat. Lord Wellesley heeft bescherming toegezegd, maar geenszins ondersteuning of hulp. Welnu, bescherming moge het gouvernement geven, maar daartoe bepale men zich dan ook! Ik weet dat deze zienswijze ook die is van vele verlichte en geachte dienaren van het gouvernement.
Wanneer wij dan de overtuiging hebben, dat de betrekking, in welke de regering staat tot de tempeldienst van den grooten afgod in Poer, verkeerd en te bejammeren is, en als wij daarbij terug denken aan het vele en gruwelijke kwaad, dat met de pelgrimstogten naar Jaggernaut verbonden is, dan kunnen wij het voorzeker met geene te sterke bewoordingen uitdrukken, dat wij hartelijk hopen en wenschen, dat het gouvernement moge ophouden geldelijken bijstand te verleenen voor eene zaak, die zoo geheel met het Christelijk gevoel in strijd is; een' geldelijken bijstand, waardoor zooveel jammer, zooveel ellende naar ligchaam en ziel wordt gebragt over de bevolking, die de Goddelijke Voorzienigheid aan Engelands leiding heeft toevertrouwd, en in wier geluk de regering zegt - en wij betwijfelen dat volstrekt niet - het grootste belang te stellen.
Evenwel, het is er verre van daan, dat het voldoende zou wezen, zoo maar de toelaag der regering niet verder betaald wierd, om paal en perk te stellen aan de schandelijkheden en de misbruiken, waarvan wij het een en ander gezegd hebben. De afgoderij van Jaggernaut kan door geen middel afdoende overwonnen worden, dan door het Evangelie van Christus, voor zooveel dat in zijne reinheid en in de kracht des Heiligen Geestes verkondigd wordt.

{==570==} {>>pagina-aanduiding<<}

Zoodra maar de bewoners van dit uitgestrekte land met het licht en den zegen van het Heilig Evangelie zullen bekend zijn geworden, zal en moet Jaggernaut en zijn tempel allen roem en aanzien verliezen, en zullen er geene arme, blinde Hindoes meer zijn, die van hem hun heil en hunne verlossing verwachten en jammerlijk bedrogen worden. Het zal met Jaggernaut zijn als met een meer, dat eerst een stilstaande poel wordt, en ten laatste geheel en al verdroogt, wanneer de stroom verlegd wordt der rivieren, die steeds haar water daarin ontlastten. Laat slechts kennis der waarheid en belangstelling in de waarheid het doel der inboorlingen geworden zijn, en er zullen geene scharen van bedevaartgangers meer op den weg naar Poer gezien worden. De afschuwelijke afgod zal dan niet langer vereerd en gevreesd worden; zijne dienst zal een einde nemen, en zijn beeld en tempel zal ter nedergeworpen worden. ‘De goden, die den hemel en de aarde niet gemaakt hebben, zullen vergaan van de aarde en van onder dezen hemel.’ Moge de dag weldra aanbreken, wanneer evenzoo de groote Moloch van Indië van zijn' troon gestooten en te niet gedaan zal worden! - O! kome de dag toch spoedig, wanneer de waarachtige God ook in dit gedeelte der wereld gekend en gediend zal worden als Schepper en Heer, en wanneer de volken en stammen van Hindostan tot de gezegende kennis zullen gekomen zijn van Jezus Christus, Zijn' Zoon, dien Hij gezonden heeft!






{==571==} {>>pagina-aanduiding<<}

Vrijheid,


het beginsel der Staathuishoudkunde.

[De volgende bladzijden bevatten de rede, opgesteld en den 23 Maart 1. 1. uitgesproken ter voldoening aan het oud en schoon gebruik bij onze Hoogescholen, dat al wie in haren kring geroepen wordt te arbeiden, zich plegtig aan haar verbinde en zich over de rigting van zijn wetenschappelijk streven verklare. Natuurlijk was dit opstel niet a priori bestemd om in druk, en allerminst om in ‘de Gids’ ter lezing te worden gegeven. Maar mogelijk zullen de lezers van ‘de Gids’ er vrede meê kunnen hebben, het hier te vinden, sinds de Redacteuren zelven (tempora mutantur!) er toe hebben kunnen besluiten om eene plaats in hun maandschrift voor eene redevoering in te ruimen.

s.v.]

Het kan niemand meer verrassen of bevreemden, dat ik bij eene plegtige gelegenheid als de tegenwoordige, van deze plaats tot u spreke in de taal, waarin wij allen gewoon zijn te denken en onze gedachten te uiten. Ik behoef evenmin nog verontschuldiging, dat ik de eerste ben om van de aloude gebruiken der Vaderen af te wijken, als ik aanspraak

{==572==} {>>pagina-aanduiding<<}
kan maken op de verdienste van het eerst in den strijd van nieuwe behoeften tegen oude vormen een beslissend woord in de schaal te leggen. Doch, al ware ik de eerste geweest, ik zou die verschooning niet gevraagd, deze aanspraak mij niet aangematigd hebben. Ik had mij, bij de voorbereiding voor deze ure, slechts de vraag voor te leggen, welke de aard is van de betrekking, die ik heden aanvaard: welke eischen zij aan mij doet, en welke rigting zij mij aanwijst. En het antwoord kon niet verre te zoeken zijn.
Ik schat de studie der Oudheid hoog om het onvergelijke genot, dat zij hem schenkt, die haar kan liefhebben, en omdat ik haar als het krachtigste middel beschouw, om nog in ons die καλοκἀγάθια te werken, die harmonische ontwikkeling van geest en gemoed, waarvan de Ouden het geheim bezaten, gelijk den onnavolgelijken naam. En ik verklaar als mijne meening, dat de studie der oude letteren de eenige grondslag en het cement van alle liberale studie is, zonder welke onze Hoogeschool haren eernaam van Universiteit zou moeten verliezen, om dien van ambachtschool aan te nemen. Maar tegelijk betuig ik van oordeel te zijn, dat onze tegenwoordige maatschappij hare eigene behoeften heeft, die men niet mag gering achten uit eenzijdige voorliefde voor klassieke studiën. Wij mogen niet meer spreken van eene Republiek der Letteren. Wij moeten ons in de werkelijke wereld bewegen, met en voor haar leven en arbeiden. Waar de studie der Oudheid een levenwekkend element moet zijn ter ontwikkeling, daar make men haar niet tot eenen lastigen kluister, die den vooruitstrevenden geest terughoudt. Zij moet middel, zij kan geen doel meer zijn. Oudtijds besteedde men veel tijds en arbeids, en ook wel veel slaag, om de jongens op de schoolbanken slechte Latijnsche verzen te leeren maken. Men is het thans vrij wèl eens, dat het schooluur op onze Gymnasiën beter besteed kan worden. Passen wij dit voorbeeld toe. Men poge niet langer in de taal der Romeinen begrippen uit te drukken, die hun vreemd waren, en waarvoor zij geene woorden hadden.
Onder de vakken van wetenschap, die het eigendom zijn van den lateren tijd, is de wetenschap van het maatschappelijke leven. Zij is opgegroeid uit en met de nieuwere maat-
{==573==} {>>pagina-aanduiding<<}
schappij zelve: zij was onbekend in de oude: zij was er onbestaanbaar. De naam, dien zij van de school ontvangen heeft, oeconomia politica - al geven wij een oogenblik toe, dat hij gelukkig ontleend is aan eenen klassieken taalvorm - is noch den auteur der ΠΟΛΙΤΕΙΑ, noch dien van den ΟΙΚΟΝΟΜΙΚΟΣ ΛΟΓΟΣ,, noch dien der ΠΟΛΙΤΙΚΑ ingevallen, omdat geen hunner behoefte had aan zulken naam, om een zelfstandig denkbeeld onderscheidend uit te drukken. En indien men Rome's grooten eclectischen wijsgeer, die zoo gaarne de gelegenheid waarnam, om met zijne Grieksche studiën te pronken, de vraag had kunnen voorleggen, wat οἰκονόμια πολιτική beteekende, hij zou waarschijnlijk evenzeer verlegen gestaan hebben als bij de vraag, wat men onder eene πυρ̧οσκάϕη te verstaan had.
Ik ben er eenigzins op voorbereid, Mijne Hoorders! hier tegenspraak te ontmoeten. Het is een vooroordeel (zegt men), door de Economisten van den lateren tijd (niet zonder eenige zelfverheffing) verspreid, dat de geboorte der Economie eerst van het midden der vorige eeuw zou dagteekenen. Plato, Xenophon, Aristoteles, Cicero mogen al geen Traité d' Economie Politique geschreven hebben, toch zijn juist hunne zoo even genoemde schriften rijk aan wenken en opmerkingen over den oorsprong der rijkdommen, over nuttigheid en waarde van zaken, over den aard van het geld, over productieve en improductieve consumtie, die den besten Economist waardig zijn. Ik zal mij hierop niet verdedigen met het gezag van Say, Cherbuliez, Macculloch, Rau, of wie daar meer hetzelfde gezegd heeft, wetende, dat tegenover deze namen andere namen van misschien weinig minder autoriteit gesteld kunnen worden, en dat er zelfs meer dan één boek geschreven is, om tegenover hunne ontkentenis eene bevestiging te stellen. Ik wil evenmin doen opmerken, dat op zich zelve staande verschijnselen of verspreide denkbeelden nog niet tot het bestaan van stelsel of beginselen mogen doen besluiten, omdat dit bewijs ex absentia niets beteekent, zoolang het bewijs ontbreekt, dat niet nog ter eeniger tijd een handschrift met een volledig compendium van staathuishoudkunde uit het stof der eeuwen en der bibliotheken kan worden opgedolven.

{==574==} {>>pagina-aanduiding<<}

Maar ik heb een vaster bewijs in de geheele geschiedenis der Oudheid, zoo als zij zich in de feiten ontwikkelt en in hare geschriften openbaart. De Ouden kenden de wetenschap van het maatschappelijk leven des volks en der volkeren niet, en zij konden haar niet kennen, omdat zij de Godsdienst der liefde niet hadden, omdat zij de ware vrijheid niet bezaten, omdat zij den arbeid niet eerden.
Ik moet het onnoodig achten, voor eene Vergadering als deze, wat ik daar zeide, breedvoerig te verdedigen. Doch welligt wenscht gij eenige opheldering over de beteekenis dezer woorden, en ik geef ze te liever, omdat zij mij geleidelijk op het onderwerp mijner rede brengt, hetwelk ik aldus zou wenschen te formuleren. ‘De wetenschap van het maatschappelijke leven, of (om den korteren en meer gebruikelijken naam te bezigen) de staathuishoudkunde leert, dat waarachtige vrijheid de eenige voorwaarde is van het welzijn van elken burger en van het bestaan der maatschappij.’ Met andere woorden: ik wensch te spreken over vrijheid, het grondbeginsel der staathuishoudkunde.

Toen de Heere Jezus gezegd had: ‘Heb uwen naasten lief als uzelven,’ werd hem gevraagd, wie is mijn naaste? En hij antwoordde met de gelijkenis van eenen barmhartigen Samaritaan, die eenen Jood in zijne ellende te hulpe kwam. Dat was der gansche Oudheid een nieuw gebod, voor wie het woord vreemdeling altijd gelijkluidend was geweest met vijand. Gelijk de Joden tot in de dagen hunner vernedering toe met minachting nederzagen op de volken (τἀ ἔθνη) op de Grieken, gelijk zij met éénen schimpnaam allen noemden, die niet van hun geslachte waren, zoo verdeelde de Griek, zoo Plato zelf, het geslacht der menschen in Hellenen en Barbaren, aan het laatste woord de beteekenis hechtende van al wat laag, gemeen, ruw, onmenschelijk en den Hellenen vijandig was. Bij het fijnst beschaafde volk der Oudheid (van Sparta behoef ik niet te spreken!) werd de vreemdeling, die niet reeds slaaf was, toch weinig beter dan slaaf geacht. Wilde hij te Athene vertoeven, hij werd er - tegen betaling van het onteerende hoofd-
{==575==} {>>pagina-aanduiding<<}
geld - geduld, omdat hij goed genoeg was, om een of ander bedrijf uit te oefenen, des zich de vrije burger zou geschaamd hebben. Het volkenregt der Ouden was het regt des sterksten; geheel het oude staten-stelsel berustte op het beginsel van roof: berooving van vreemden, berooving van vrienden: Athene ging verloren, toen het de bijdragen der bondgenooten verloor. De geschiedenis der Romeinen is die van éénen doorloopenden krijg met de geheele bekende wereld. Van den oorsprong af waren zij veroveraars, om niet veroverd te worden, en het onverbiddelijke ‘caeterum censeo Carthaginem delendam esse’ was niet anders dan de onvermijdelijke keuze tusschen te zijn of niet te zijn. Het denkbeeld van vrijheid loste zich op in het denkbeeld meesterschap.
En niet anders was de verhouding der ingezetenen van denzelfden staat onderling. Vrij zijn was in het staatsleven, tot de heerschende klasse te behooren, in het maatschappelijke, geen slaaf zijn. Verder of hooger reikte het begrip niet. - Maar neen! ik bedrieg mij: vrij zijn beteekende nog iets anders: ongeveer hetzelfde wat het sedert de emancipatie voor den neger in West-Indië beduidt, die onder ‘ik ben Vrij’ verstaat ‘ik behoef niet te werken.’ De arbeid, dat was iets verachtlijks, iets vernederends voor den vrijen burger, alleen goed voor den slaaf, den heloot, den vreemdeling. De vrije burger leefde van den buit, dien hij gewonnen, van den arbeid der slaven, die hij gekocht of geroofd had, en voor 't overige op kosten van den staat. De vrijheid van den Atheenschen burger bestond in het regt, om tooneelvoorstellingen bij te wonen, volksfeesten mede te vieren, in de geregtshoven te zitten, op de markt de redenaars te hooren, en - voor dat alles door den staat betaald te worden. Schoot de schatkist daarbij te kort, dan was het middel, om in hare behoefte te voorzien, een strooptogt in den vreemde, of, wat nagenoeg op 't zelfde nederkwam, eene kolonie, of anders de plundering van dezen of genen vermogende onder de burgers zelven. De vrijheid van den Romeinschen burger was het regt, om mede ten oorlog te trekken, de veroverde landerijen te deelen en dagelijks, in krijg en vrede, zijn rantsoen brood te ontvangen. De geheele inwendige geschiedenis van Rome, tot het zich uitge-
{==576==} {>>pagina-aanduiding<<}
put in de handen der Caesars gaf, is die van eenen oorlog tusschen twee natiën, én om de heerschappij, én, meer nog, om het bezit der landerijen. Onder deze eindelooze twisten kon de persoonlijke vrijheid en veiligheid des burgers geene ruimte vinden. Daar dacht men trouwens ook niet aan. In Cicero's dagen was men in de straten van Rome niet zeker voor den dolk van gehuurde moordenaars, of het
zwaard van openbare vijanden. Nooit heeft de wet den Romeinschen burger voor proscriptie of confiscatie beveiligd. Wat zeg ik? de wet zelve achtte (en dit regt gold te Athene als te Rome) den burger zoo gering, dat zij hem met zijn gezin wegens schuld verpandde. Tot in het familieleven heerschte hetzelfde stelsel. De paterfamilias alleen was vrij - en willekeurig meester over zijne vrouw, zijne kinderen, zijne slaven, zijn vee en zijne goederen.
Dat was zeker eene andere vrijheid, Mijne Hoorders! dan die ons de borst doet zwellen; die den burger beveiligt tegen elk geweld, en hem zijne zelfstandige plaats verzekert in het midden van zijne gelijken. En hoe ware het nu mogelijk, dat in eene maatschappij, waar geweld en roof de eenige middelen van bestaan voor den staat en voor den staatsburger waren, de wetenschap van het maatschappelijke leven wortel kon schieten, die naspoort, door welke middelen het welzijn der geheele maatschappij en dat van elk harer leden tevens het best bevorderd wordt; die als middel daartoe aanwijst de onbelemmerde ontwikkeling van aller vermogens ten eigenen, en daarmede ten algemeenen nutte; en als eerste voorwaarde hiertoe stelt zelfstandige en volstrekte vrijheid voor ieder, vrijheid van denken, van spreken, van handel en wandel, van arbeid!
Hoe het bewustzijn dezer edele vrijheid levendig geworden is; hoe deze heerlijke boom ontkiemd en opgewassen is, en loot bij loot heeft uitgeschoten; hoe het bewustzijn zich eindelijk tot wetenschap gevestigd heeft, leert de geschiedenis. Volgen wij hare vingerwijzing.

Sparta en Athene en Macedonië en Syrië en Egypte en Afrika verloren hun bestaan, om opgelost te worden in het

{==577==} {>>pagina-aanduiding<<}
Imperium Romanum. En het kon niet anders. Dat juist het kroost van Romulus eindelijk de heerschappij over de aarde en de zeeën verkreeg, beteekent hier niet. Van eene enkele wending van het krijgsgeluk had het misschien afgehangen, dat de nazaten van Lucumo of Porsenna, van Pyrrhus of Philippus dien scepter zouden gevoerd hebben. Maar, 't zij de overheerscher kwam uit het Oosten of uit het Westen, onvermijdelijk was het, dat de eindelooze krijg, die de Oudheid verscheurde, zijne beslissing zou vinden in de overheersching van alle volken der aarde door het magtigste. En deze orde van zaken, eens gevestigd, hield stand ondanks de innerlijke zwakte en het bederf in dat Imperium, - tot een geheel nieuw menschenras uit onbekende wildernissen kwam opdagen, bij millioenen door millioenen gevolgd, om de oude maatschappij omver te storten, en op hare puinhoopen eene nieuwe maatschappij, met andere begrippen, andere zeden, andere behoeften en andere instellingen te stichten. Het Romeinsche rijk werd gesloopt; iedere nieuwe horde die aanstroomde, scheurde er een brok af. Eindelijk nam het de wijk naar het Oosten, om daar eenen tijd lang nog een afgekocht en afgebedeld leven in echt Oostersche geesteloosheid voort te slepen. Europa was het eigendom der nieuwe volken.
De hoofdtrek van het Germaansche element, dat van nu aan zou heerschen, was zelfstandigheid, achting voor den persoon, waardering der persoonlijke vrijheid. Met bewondering merken wij op, met hoe onovertreffelijke juistheid reeds de groote geschiedschrijver, die zijne landgenooten het eerst op de dreigende overstrooming voorbereidde, die beginselen doet uitkomen, welke schier op dit oogenblik nog de Europesche maatschappij beheerschen. ‘Bij hen wordt de vrouw (zegt Tacitus) door de plegtigheden des huwelijks zelve gewaarschuwd, dat zij is de gezellinne des mans in lief en leed, om in krijg en vrede hetzelfde met hem te dragen en te onderstaan.’ - ‘Bij hen (zegt hij) hebben de vaders niet de vrije beschikking over wie hun geboren worden, en de goede zeden vermogen daar meer dan elders de goede wetten.’ Dan weder: ‘Slaven zijn er, maar zij gebruiken ze niet op onze wijze tot allerlei huiswerk. De

{==578==} {>>pagina-aanduiding<<}
heer vordert van hen, als op zijn grond gezeteld, een maat graans, een stuk vee, of een kleed. En zoo ver gaat de onderwerping.’ Het klinkt bijkans of de Romein de Capitularia van de Karolingen had geraadpleegd. Maar het meest en het warmst spreekt hij over de fiere vrijheid der Germanen, die geenen meester duldden. ‘Hunne koningen kiezen zij uit de roemruchtigsten, hunne aanvoerders uit de braafsten. En de koningen hebben geene onbeperkte of willekeurige magt. Over geringe zaken beraadslagen de aanzienlijken; over belangrijke allen. In hunne volksvergaderingen neemt elk, gewapend, plaats, waar hij verkiest. Dan spreekt ieder, en vindt gehoor naarmate van zijnen ouderdom, zijn aanzien, zijn' oorlogsroem, zijne zeggingskracht, meer door den invloed der overreding dan door magt om te bevelen. In dezelfde vergaderingen worden de misdaden beregt en gestraft. Daar worden ook de regters verkozen, die langs de dorpen rondgaan om regt te spreken, door een honderdtal mannen uit het volk begeleid, om hun gezag bij te zetten en te rade te zijn.’
Wij hebben ons misschien te lang met deze beginselen opgehouden. Daarentegen kunnen wij eenige eeuwen stilzwijgend overspringen, eeuwen die er verliepen, eer de zwervende stammen zich tot volken gevormd, en ieder zijne blijvende plaats ingenomen hadden. Het tijdvak wordt besloten met de verrijzing van Karel de Groote, eenen man, wiens gelijke noch de oude, noch de nieuwe geschiedenis kan aanwijzen; ‘inderdaad groot (zegt Bilderdijk) in alles wat een vorst een groot man maakt, en aan wien de wetenschappen en letteren, even zoo zeer als de vrijheid en onafhankelijkheid van geheel de Christenheid alles te danken hebben.’ Hij zette de grenspalen van het rijk, waarbinnen zich later de Europesche staten zouden vormen. Hij maakte een einde aan de inwendige beroeringen en aan de invallen van verdere overweldigers. Hij gaf aan het Christendom eenen vasten grondslag, en breidde het uit door kracht van wapenen, en meer nog door beleid. Hij koesterde de wetenschappen en kunsten, beschermde den handel, en kweekte de nijverheid op. Hij vestigde de staatsinstellingen, en legde de grondslagen voor het positief burgerlijk en strafregt van het

{==579==} {>>pagina-aanduiding<<}
nieuwere Europa. Hij regelde de huishoudelijke belangen van zijn onmetelijk rijk, en tegelijk van zijne bijzondere bezittingen met de uiterste zorg. Zijn capitularium de villis, waarin hij tot in de kleinste bijzonderheden toe voorschriften geeft over het beheer zijner goederen, en, niets gering achtende, zoowel bepaalt, hoe de wijn vergaderd en bewaard als hoe het jong vee en de eijeren ter markt verkocht zullen worden, is in onze oogen een niet minder heerlijk monument van zijne grootheid, als de zangen der Vinders, die zijne roemruchte daden door de middeneeuwen heen tot in onze dagen doen weergalmen.
Wij zijn nu gekomen tot het eerste groote feit in de ontwikkeling der Europesche maatschappij - het Leenstelsel. Volgens het krijgsregt der Germanen was de overwinnaar meester van het veroverde land, met al wat daartoe behoorde. Deels eigende zich ieder der krijgers bij schikking of loting eene streek gronds toe: 't geen dan allodium heette. Voor het grootste gedeelte bleef de veroverde grond zonder onmiddelijken heer, en werd dan als domein van den Vorst beschouwd. Deze landen gaven de Vorsten aan hunne krijgsgenooten in leen uit. Dat waren de feuda. Tegen het bezit en genot van dat land verbonden de leenmannen zich tot trouw en hulp in oorlog en vrede jegens den leenheer. Oorspronkelijk waren de feuda (gelijk natuurlijk was) alleen aan den persoon, en stierven met hem af. Allengs werden zij erfelijk. De groote leenmannen gaven hunnerzijds wederom gedeelten van hun feudum in achterleen uit onder gelijke verbindtenis van houw en trouw. Zoo was het leenstelsel inderdaad een maatschappelijk stelsel, dat nog heden in alle landen van Europa, meer of min, zijne sporen gelaten heeft. Maar de magt der vasallen werd langzamerhand grooter ten koste van den leenheer; zoodat velen zich eindelijk van het verband losmaakten, en zich tot souvereinen opwierpen, meestal om met elkander in onophoudelijken oorlog te leven, uit welke oorlogen eindelijk, na menigen wisselenden kans, het tegenwoordige Staten-stelsel van Europa geboren is. Dat deze oorlogen niet ten slotte, als in de Oudheid, op de vestiging van een algemeen Imperium uitliepen, had zijne oorzaak in den ingeboren zin voor vrijheid,

{==580==} {>>pagina-aanduiding<<}
die steeds den overwonneling bleef bezielen en door den overwinnaar geëerbiedigd werd. Alles bleef bij hetzelfde, behalve dat de veroveraar op gelijke wijze het land aan zijne krijgsmakkers in leen uitgaf, die wederom na verloop van tijd op hunne beurt naar de onafhankelijkheid streefden. Een ander beletsel tegen de vestiging van een Imperium was de opkomst der Gemeenten. Deze opkomst der Gemeenten is de tweede uitstekende trek in de staathuishoudelijke geschiedenis van Europa.
Ofschoon de Germanen geene slavernij kenden, als die de oude wereld bezoedelde, en, naarmate zij over Europa voortdrongen, het Christendom den bodem van dit onkruid hielpen zuiveren, hadden zij toch de onderscheiding tusschen vrije en eigen lieden. De eersten waren zij zelven, de veroveraars, de meesters krachtens het regt des oorlogs. De anderen waren de overwonnelingen, de ingezetenen van den veroverden grond. Zij waren slaven, niet van den meester, maar van den grond des meesters. Dit was de oorspronkelijke, eenige en eenvoudige onderscheiding van het personenregt. Doch onder het verloop van tijd ontwikkelde zich meer verdeeling en afgrading. Onder de Vorsten en hunne Pairs (de erfelijke Leenheeren en Vasallen) vormden zich de vrije mannen (de eigenaars van allodiale goederen) als eene bijzondere klasse, die zich later, toen eenigen en allengs meerderen uit de eigen lieden, door vrijgeving, afkoop of gemengd huwelijk vrije lieden werden, van deze onderscheidden door den naam van adel en door voorregten aan dien naam verbonden, b.v. vrijdom van belasting. De vrije lieden betaalden schot en lot en bleven veelal taillables et corvéables à merci, zóó, dat hun toestand feitelijk nog weinig verschilde van dien der eigen lieden, uit welke zij gesproten waren. Doch allengs ontstond er weder in deze klasse een merkelijk verschil tusschen de bewoners van het platte land en hen, die het burgerregt in geslotene gemeenten verkregen. De gemeenten groeiden op tot steden onder den onderlingen naijver der Vorsten en Heeren, die het belang van zulke vereenigingen van vrije lieden in hun gebied tot vermeerdering hunner inkomsten en van hunne magt leerden kennen: deels ook

{==581==} {>>pagina-aanduiding<<}
uit het besef der vrije mannen zelven, dat zij door zamenwoning en onderlinge hulp kracht wonnen om de verworvene vrijheden te bewaren. Toen nu de lange strijd tusschen leenheeren en vasallen begon, waren zij reeds aanzienlijk genoeg om gewigt in de schaal te leggen, en, beurtelings door deze en door gene aangezocht en met regten en privilegiën begiftigd, behaalden zij in 't eind het meeste voordeel uit dien kamp, en wonnen er eene schier volstrekte onafhankelijkheid bij. Niet minder werkten daartoe mede de kruistogten, die den adel in goed en bloed verarmden en de bezittingen der avontuurzoekende edelen in handen der te huis blijvende burgers overbragten; en die tegelijk den koophandel eene nog ongekende vlugt gaven, en naast den vasten eigendom het bewegelijk kapitaal schiepen, dat eerlang het ander in grootte en invloed zou overschrijden. Nu zien wij de steden, geheel zelfstandig, een onderling verbond aangaan tegen den gemeenen vijand van buiten of van binnen: zoo als de Hanze; of wij zien ze van onafhankelijke corporatiën zich verheffen tot magtige staten, een wijd uitgestrekt gebied beheerschende: zoo als de Handelsteden van Opper-Italië. Nu zien wij in de gemeenten de staatskunst en de staathuishoudkunde naar regelen uitoefenen; de regten des burgers door schoone wetten omschrijven en verzekeren; handel en nijverheid reuzenkracht winnen door stoute ontdekkingen en uitvindingen; in den koesterenden gloed des rijkdoms wetenschappen en kunsten bloeijen; onder de bevrediging der eerste behoeften des levens nieuwe behoeften van ligchaam en geest ontkiemen; beschaving, welvaart en weelde heerschen.
Doch een ander verschijnsel trekt onze aandacht. Naast de edelen en de burgers is nog een derde stand opgewassen, om zich eindelijk boven beide te stellen - de Geestelijkheid. Het Christendom had bij de Germanen niet moeijelijk ingang gevonden. Zijn hooge ernst paste aan het karakter dezer volken beter dan de kinderachtigheden van het verouderde Heidendom. Die innigheid des geloofs vond meer sympathie in hun gemoed dan de redekunstjes der Byzantijnsche beschaving. Die leer der gelijkheid van alle menschen als kinderen van éénen Vader vond weerklank in hun eigen

{==582==} {>>pagina-aanduiding<<}
vrijheidminnend hart. Daar kwam nog iets bij. De Christelijke kerk in het Romeinsche rijk kwam de vreemde indringers ten halve te gemoet. Hare eigene oeconomische inrigting had eene treffende overeenkomst met het germaansche electief regeringsstelsel; en beide hielpen elkander de wereld veroveren. - Bij de verdeeling van den buit bekwam ook de kerk haar deel, dat zij wèl wist te bewaren en te vergrooten. Zoo werd zij een zelfstandig, rijk en magtig ligchaam: te magtiger, omdat zij overal ééne en dezelfde was en alom haren invloed deed gelden, zonder dien te zien afsluiten door staatsgrenzen, of verbreken door oorlogen. En weldadig was haar invloed en rijkdom. Bij haar vond de onderdrukte bescherming, de behoeftige lafenis, de kranke genezing, de vreemdeling huisvesting, de ongelukkige troost. Zij was het brandpunt van Christelijke liefde en geloof en tegelijk de stille wijk van kunst, wetenschap en beschaving. Maar van het oogenblik, dat zij zich magtig begon te gevoelen en wilde doen gevoelen, sinds zij naar rijkdom trachtte om te genieten, naar aanzien om te schitteren, naar invloed om te heerschen, was in dat schoone ligchaam de kiem des verderfs gelegd. In de kloosters drong weelderigheid in de plaats van zelfverloochening. Studie week voor onkunde, en de geestelijke stand werd de toevlugt voor luiheid en domheid. Nu moest het volk, dat geenen eerbied en liefde meer voor zijne herderen kon gevoelen, door dwang in ontzag gehouden worden. Vanhier ten laatste het natuurlijke verbond tusschen het wereldlijke en het geestelijke gezag tegen de gemeente, die zich krachtig genoeg begon te gevoelen om beider dwingelandij te weerstaan.
En nu daagt voor onze oogen de Hervorming. - De hervorming in de kerk bragt in het maatschappelijke leven des volks en der volken eene volslagene omwenteling mede, waaruit het Protestantisme oprees als de zegepraal der individuëele vrijheid. Voorwaar, indien de hervorming alleen de kerk had gegolden, Europa ware niet het onderst boven gekeerd door eenen meer dan honderdjarigen krijg. - De vrede van Munster was het einde van deze worsteling. Maar de politieke herschepping, welke Europa door dit verdrag onderging, was niet haar belangrijkste gevolg. Van

{==583==} {>>pagina-aanduiding<<}
nu aan zien wij eene nieuwe rigting op de baan der maatschappelijke ontwikkeling ingeslagen. Een nieuwe drijfveer stuurt de driften der volken en de raadslagen der regeringen. De handelspolitiek treedt op den voorgrond. Wijd en zijd in de nieuw ontdekte werelddeelen worden bezittingen veroverd, om er handel te drijven. Van nu aan beoorlogen de staten elkander met tarieven; en de vinnigste oorlogen, die er gevoerd worden, zijn handelsoorlogen. Het Mare Liberum aut Clausum is eene levensvraag; de kwestie van vrij schip vrij goed wordt de meest besprokene van het volkenregt. Nu begint de staathuishoudkunde eene wetenschap te worden; de eene theorie verdringt de andere; stelsel na stelsel wordt uitgevonden en toegepast. Het crediet begint de lotwisselingen der volken te besturen. Tot de strijd tusschen verdrukking en vrijheid toe, voegt zich in den nieuwen plooi. Monopolie is het tooverwoord, dat alle geesten beheerscht. Al het goud naar eigen land te doen stroomen; dezen of genen handel alleen te bezitten; eenen nationalen tak van nijverheid voor zich alleen te bewaren, door alle middelen, zelfs door doodstraf te dreigen aan den werkman, die zijn vaderland zou willen verlaten om zijn bedrijf elders uit te oefenen; zich in gilden af te zonderen, niet meer tot onderlinge hulp, maar tot wering van mededingers, - ziedaar de nieuwe vormen, waarin die strijd zich gedurende de twee jongste eeuwen openbaart.
Zoo zijn wij, M.H., tot onzen leeftijd afgedaald. Behoef ik u te herinneren, hoe de laatste dagen der vorige eeuw het tijdperk openden van eene nieuwe maatschappelijke omwenteling? Ik spreek hier niet alleen van de Fransche Revolutie en van hare misbruikte leuze: Vrijheid, Gelijkheid en Broederschap. Zij was ééne schrede in dezen grooten ommekeer. Zij hief het onderscheid der standen op en schonk aan het geheele volk de vrijheid, welke tot nog toe alleen den bewoners der steden - en noode! - gegund was. Zij verbrak de monopoliën, joeg de gilden uiteen en verhief alle ingezetenen des lands tot burgers met gelijkheid voor de wet. Maar ziehier, naast dit feit, andere feiten niet minder gewigtig! Aan gene zijde van den Oceaan verrijst een nieuw volk, dat de banden, waarmede het moederland

{==584==} {>>pagina-aanduiding<<}
de kolonie omklemd hield, verscheurt, en het koloniale stelsel is in zijne grondvesten geschokt. In dat moederland zelf reiken eenige eenvoudige mannen, een timmerman, een barbier, een spinner, elkander de hand, om het vermogen der nijverheid door de toepassing der stoomkracht en der machinerie millioenen malen te vermenigvuldigen. Elders weder heeft de wetenschap zich eene nieuwe baan gebroken. De natuur wordt in hare diepste geheimen doorwroet en doorgrond. Eene meedoogenlooze kritiek slaat de hand aan al het bestaande. Eene vermetele philosophie schijnt zich voor te nemen de wereld om te scheppen. En onder al deze denkers en vorschers naar de natuur der dingen is er één, die, in stille afzondering zijne eigene studiën volgende, de natuurlijke wetten naspoort van het maatschappelijke leven, en onderzoekt, door welke middelen de rijkdommen der natiën verkregen en de welvaart der burgers vermeerderd wordt; hij breekt met even onverbiddelijke hand de luchtkasteelen der empirie als de dwalingen der praktijk af, om in de plaats daarvan zijne wetenschappelijke theorie op onwrikbare beginselen te grondvesten. Zijne leer is, van het oogenblik dat hij ze heeft verkondigd, de uitspraak des meesters, die met overtuiging door duizende leerlingen verspreid wordt. Het is - gij hebt het reeds lang geraden - de stichter der Economische school, voor wien ik geene schoonere lofspraak zou kunnen vinden dan deze woorden van eenen franschen geschiedschrijver: ‘Adam Smith a réhabilité le travail.’

Adam Smith heeft den arbeid in zijne eer hersteld! De eenvoudigste beteekenis dezer woorden is, dat hij de halfheid der theorie van de Physiocraten, die geen ander voortbrengend vermogen erkenden dan den grond, aanvulde; dat hij de eerste was die leerde, hoe ook de arbeid, en deze het meest, de bron van volksrijkdom is; dat hij de wetten van de verdeeling van den arbeid openbaar maakte; dat hij bewees, hoe ook het bewaren, verwerken, overbrengen en

{==585==} {>>pagina-aanduiding<<}
verdeelen van voorwerpen vruchtbare arbeid is; dat hij voor de vrije mededinging in den arbeid de baan opende.
Maar in hoogeren zin beduidt deze lofspraak veel meer. En in dezen zin heeft hij ze verdiend, omdat hij den arbeid heeft geopenbaard als den fundamentelen hoeksteen der maatschappij, en vrijheid van den arbeid als de eenige duurzame bron van bijzondere en algemeene welvaart.
Om de meening dezer woorden te verklaren, moet ik mij eene kleine afwijking van de gewone leer der Economische school veroorloven. De leerboeken der staathuishoudkunde worden schier alle geopend met de definitie: ‘de staathuishoudkunde is de wetenschap die leert, hoe de rijkdommen voortgebragt en verbruikt worden.’ En op deze definitie volgt dan spoedig de aanwijzing van het doel der staathuishoudkunde: ‘het doel der staathuishoudkunde is, het geluk der menschen te bevorderen.’ Ik kan noch met deze definitie der staathuishoudkunde, noch met deze omschrijving van haar doel volkomen vrede hebben. Ware die definitie van de wetenschap, die ik liefheb, juist, ik zou haar niet durven verdedigen tegen het verwijt, haar wel eens gedaan, van geesteloos materialismus en afschrikkende dorheid. Maar dán vooral zou het mij onmogelijk vallen het verband te ontdekken, dat er tusschen haren werkkring en haar doel zou moeten bestaan! Immers, welk verband is er tusschen rijkdom en geluk? Hoe kan het ooit mogelijk zijn, het geluk naar de regelen eener wetenschap af te meten, of afhankelijk te maken van de min of meer getrouwe toepassing eener theorie?
Maar terwijl ik aan onze wetenschap niet den onnakomelijken eisch doe, van vaste regelen te stellen tot oplossing van het vraagstuk, dat ieder mensch slechts met zijn geweten kan uitmaken, heb ik toch hoogere eischen aan haar, dan dat zij alleen onderzoeke, hoe de rijkdommen voortgebragt en verteerd worden. Ik heb haar lief, omdat zij mij is de wetenschap van het maatschappelijke leven, die leert, hoe, onder de wetten door den algoeden Schepper in de natuur gelegd, de bijzondere vermogens van alle menschen zamenwerken tot de bevordering van het stoffelijk welzijn en van de zedelijke verheffing van iederen mensch en van de geheele menschheid; omdat het doel van haar streven is, den strijd

{==586==} {>>pagina-aanduiding<<}
tusschen zelfzucht en liefde tot den naaste op te lossen in ééne schoone harmonie - vrijheid!

Indien ik moest vreezen, M.H., dat deze woorden u vreemd in de ooren zouden klinken, en dat gij niet reeds zelven zoudt hebben opgemerkt, hoe dit denkbeeld het geheele historische overzigt van de ontwikkeling der maatschappij, waarbij gij mij zoo welwillend gevolgd zijt, beheerschte; indien ik nog uitdrukkelijk moest verklaren, dat dit overzigt ten doel had aan te wijzen, hoe de vooruitgang in de geschiedenis bestaat in de zege na zege van het beginsel van vrijheid, en hoe de strijd om vrijheid van den arbeid, waartoe Adam Smith het sein heeft gegeven, slechts de voortzetting is van den reeds beslisten kamp om persoonlijke, gewetens- en burgerlijke vrijheid, - ik zou tot dezen oogenblik te vergeefs gesproken hebben. Maar gij hebt regt op eene nadere verklaring mijner meening.
De Schepper heeft den mensch in oneindige reeks behoeften ingeschapen, en in de natuur rondom hem in overvloedige mate de middelen gelegd, om die behoeften te vervullen, en hem zelven de vermogens geschonken, om de gaven der natuur daarvoor toe te bereiden. Die wissel-werking van behoefte en vervulling is met één woord - de zelfzucht. Aldus is zelfzucht de natuurlijke en weldadige drijfveer van het leven des menschen in deze wereld. Zij is de voorwaarde van zijn duurzaam bestaan, de krachtigste prikkel ter inspanning, de bron van zijn geluk, het middel tot zijne ontwikkeling. Maar nevens dit beginsel des menschelijken levens staat daartegen in evenwigt een tweede: de volstrekte behoefte aan wederkeerige hulp. Had ieder mensch aan zich zelven genoeg, hij zou een engel of een dier zijn. Op de zamenwerking nu van deze twee beginselen berust het geheele maatschappelijke leven, dat geenen anderen band kan hebben, dan onderlinge zamenwerking tot voldoening aan aller behoeften. En deze is dan de niet genoeg te prijzen wet der menschelijke zamenleving, niet door menschen uitgevonden, maar door God zelven verordend, dat elk, terwijl hij ten behoeve van anderen werkt, tevens in de vervulling van zijne behoeften werkzaam is, of, omgekeerd en

{==587==} {>>pagina-aanduiding<<}
duidelijker, dat elk, terwijl hij om eigen voordeels wille arbeidt, in het belang van allen arbeidt; dat ieder dus door de behartiging van zijn eigen belang zelve gedreven wordt, om den ander met de bijzondere vermogens, die hem gegeven zijn, te hulpe te wezen. En de erkentenis van deze wet leidt tot de gevolgtrekking, dat de onbelemmerde ontwikkeling van ieders eigenaardige vermogens voordeelig is niet alleen voor hem zelven, maar voor het algemeen tevens, - dat is, tot het beginsel van vrijheid!
En nu moet ik u nog eens verzoeken, u het bewegelijke tafereel voor den geest terug te brengen, dat straks voor onze oogen is voorbijgegaan. Wat is die geschiedenis anders dan de strijd dezer wet der natuur tegen hare miskenning? Want het is maar al te waar, dat, gelijk iedere prikkel ten goede, in den mensch gelegd, tot eene ondeugd kan overslaan, dus ook deze; zoo zelfs, dat de woorden zelfzucht en eigenbelang in het gemeene spraakgebruik naauwelijks anders gehoord worden dan om ondeugden te kennen te geven. Uit deze miskenning nu zijn voortgesproten de begeerlijkheid, de hebzucht, het geweld, de dwingelandij, de verdrukking. En wat zien wij nu gebeuren? Dat geene miskenning op den duur bestand is tegen de waarheid, geene verdrukking bestaan kan tegen de vrijheid: dat iedere hare eigene straf medevoert. Het stelsel van maatschappelijken oorlog en onderlinge berooving der oude volken bragt de oude maatschappij ten val. De slavernij wordt overal (ook in de nieuwe wereld!) een verterende kanker, en verlaagt den meester dieper dan den slaaf. De hoogmoed van vorsten en edelen brengt hen ten val, omdat hij juist de oorzaak is van de opkomst der gemeenten. Zoodra de geestelijkheid het toppunt van magt en rijkdom heeft bereikt, verliest zij alle zedelijke kracht. Het koloniale stelsel verteert de beste levenssappen der volken; de handelsoorlogen overstelpen de staten met schulden, waaronder nog late nageslachten gebukt zullen gaan; de monopoliën eindigen in bankroeten; het gildenwezen dooft allen lust en kracht tot den arbeid uit. En waardoor is het, dat de vrijheid voortdurend zege op zege behaalt over de verdrukking? Is het omdat de zwakken sterker geworden zijn dan de magtigen?

{==588==} {>>pagina-aanduiding<<}
Dan zeker ware slechts eene verplaatsing, eene verwisseling van personen de vrucht van de zege geweest; de onderdrukte ware op zijne beurt verdrukker geworden; en het menschdom had eeuwig in denzelfden jammervollen kring omgeloopen. Ziet slechts, in de Oudheid was dit het geval, en daarom is dát geslacht, als door eenen tweeden zondvloed, van de aarde weggevaagd. Maar de vrijheid zegepraalde, en schonk telkens hare zegeningen aan overwinnaren en overwonnenen tegelijk, omdat de waarheid aan hare zijde stond, omdat de wetenschap telken reize eenen stap voorwaarts deed; de wetenschap, uit bittere ervaring geboren, eerst door enkelen gegist, door eenigen geopenbaard, door lateren verkondigd, door velen daarna verspreid, eindelijk door allen aangenomen en in de ziel geprent, - de wetenschap, dat de vrijheid van allen in het belang van allen is. Zoo zien wij onder haar schild oprijzen de vrijheid van geweten, die den zedelijken mensch verheft; de vrijheid van denken en zijne gedachten te uiten, die verlichting en beschaving doet stralen; de vrijheid des persoons, die den mensch voor de zamenleving vormt; de vrijheid des burgers, die aan allen stem geeft, waar het aller belang geldt; de vrijheid van den arbeid, die ieder het regt verzekert om zijne vermogens naar zijnen aanleg in het belang van allen te gebruiken.
En zoo zien we, o schoone triomf! de wetenschap hand aan hand gaan met de godsdienst der liefde. ‘Hier treedt’ (het zijn de woorden van eenen jeugdigen geleerde, die nog voor weinig tijds onder de kweekelingen dezer Hoogeschool geteld werd, woorden die ik gaarne tot de mijne maak) ‘hier treedt eene wetenschap op, die zich enkel tot aardsche goederen bepaalt, en haar grootste les is dezelfde, als die der Godsdienst: bemin uwe naasten! Dus komt bij de drangreden van pligt nog die van het eigenbelang, en dan zullen toch die twee lessen, die om verschillende redenen denzelfden weg aanprijzen, wel eene vaste overtuiging geven en de bewandeling van dat regte pad gemakkelijk maken!’

{==589==} {>>pagina-aanduiding<<}

En is dan nu de strijd volstreden? - Wie is er onder ons, M.H., die zich het droombeeld kan scheppen van een volstreden strijd hier op aarde? van een nieuw paradijs, waarin het zal zijn gelijk de dichter zingt: ‘De wolf zal met het lam verkeeren?’ - Neen, eer zal het gedierte des velds zijnen aard verloochenen, eer de ordening, den mensche gesteld, dat zijn leven op aarde een strijd is, zal worden opgeheven.
Echter zijn er geweest, die, in zoete dweeperijen verzonken, zich zulk eenen volmaakten gelukstaat gedacht en geschilderd hebben; er zijn er geweest, die hebben gewaand zulk eene heerlijke toekomst door hunne kracht en hunnen wil te kunnen verwezenlijken. Ongelukkigen, die zich om den wille hunner idealen armoede, smaad, vervolging, kluisters en den marteldood getroost hebben; die over de lijdende menschheid, die ze wilden opbeuren, slechts teleurstelling of, helaas! nameloozen jammer en ellende hebben uitgestort. - Ook hunne fout was miskenning der natuurlijke wet van het maatschappelijke leven. Zij namen den drijfveer van het eigenbelang uit het raderwerk der zamenleving weg, en schiepen zich aldus eene onbestaanbare maatschappij van ondenkbare wezens. Zij mogen aanspraak hebben op ons beklag, ja op onze bewondering, nimmer op onze sympathie; en wat ook hun lot zij geweest, zij mogen zich niet beklagen, dat zij niet begrepen zijn. Het was hunne eigene schuld, omdat zij zich buiten de menschheid stelden.
Zal ik met u de lange lijst dezer hervormers doorloopen, waarop de schitterendste namen voorkomen? Waartoe zou het dienen? Waartoe zou het nut zijn, de Utopia van Thomas Morus, of de Civitas Solis van Campanella, of de Oceana van Harrington te vergelijken met het Nouveau Christianisme van Saint-Simon, met de Théorie des quatre mouvemens van Fourier, of met de Voyage en Icarie van Cabet? Of waartoe een paralel getrokken tusschen de Lollarden der 14de of de Wederdoopers der 16de eeuw met hunne gruwelen, en het Communismus onzer dagen met zijne bloedige woelingen? Één hoofdtrek, merkwaardig genoeg, kenteekent ze alle, zoowel díe schuldelooze spelingen des vernufts als déze uit-
{==590==} {>>pagina-aanduiding<<}
barstingen des hoogmoedigen waans, namelijk deze: dat zij alle, om den volmaakten gelukstaat der menschen te scheppen, beginnen met den mensch alle vrijheid, alle zelfstandigheid, alle persoonlijkheid te ontzeggen. Dit is genoeg om het vonnis over hen uit te spreken.
Neen, indien wij wilden vergelijken, ik zou wenschen u op een ander standpunt van beschouwing te plaatsen. Ik zou u willen doen opmerken, hoe de Communisten van Watt Tyler in 1381 de steden en burgten te vuur en te zwaard verwoestten, omdat zij naar wraak hijgden over hunne verbrande woningen, hunne vernielde oogsten, hunne geschondene vrouwen en dochteren, hunne mishandelde en vermoorde zonen, en hoe de Communisten van 1848 de wereld in beroering bragten, omdat de arbeider geen arbeid genoeg en geen loon genoeg voor zijnen arbeid heeft, en in eene politieke omkeering het middel dacht te vinden tot verbetering van zijn bestaan. En dan zou ik u tegelijk willen wijzen op het verschil tusschen toen en nu voor alle rangen der maatschappij, in trap van welvaart, levensgenot en ontwikkeling. Hoe de eenvoudige burgerman thans beter gevoed, gekleed en gehuisvest is, dan voorheen de hoogmoedigste edelman. Hoe de gemeenschap van buurt tot buurt, van stad tot stad, van land tot land voor allen openstaat en elken dag gemakkelijker wordt. Hoe nu niet meer schier om het andere jaar hongersnood of pest de bevolking vertient, en hoe aanzienlijk de gemiddelde duur van 's menschen leven is toegenomen. Hoe thans de kinderen der armsten beter onderwijs ontvangen dan vroeger de zonen des adels. Hoe eenen iegelijk veiligheid des persoons en zekerheid van eigendom gewaarborgd is, en den geringsten der geringen gelijk regt wordt toebedeeld met den koning. En dan mag ik roemen: dit is het werk onzer wetenschap, die langzaam, maar gestadig voortgaat en met iedere schrede meerderen zegen verspreidt.

En is dan nu de strijd volstreden? - komt ons onwillekeurig nog eens op de lippen. Wie zou het durven beweren, die het oog slaat op de maatschappij gelijk zij is? Wie niet

{==591==} {>>pagina-aanduiding<<}
erkennen, dat die gedurige herhalingen der ijdele poging, om uit eene volslagene omkeering eenen geheel nieuwen maatschappelijken toestand te scheppen, eene ernstige waarschuwing bevatten? En in trouwe! veel moge er gewonnen zijn, hoe menig vraagstuk is nog onopgelost gebleven! Wat is nog heden ten dage die vrijheid van den arbeid, die het onmisbaar complement is van elke andere? Hoe wankel zijn nog zelfs hare eerste grondslagen gevestigd! Hoe weinig ingang hebben nog hare eerste beginselen gevonden! Op hoevele beletselen stuit zij nog bij elke schrede ter toepassing!
Het is waar, en ik mag het niet voorbijzien, en ik wil het met een enkel woord uitspreken, elke vrijheid heeft hare natuurlijke grenzen, ook deze. Híer is de grens van den pligt. De vrijheid van den arbeid sluit niet in de vrijheid om niet te arbeiden en op kosten van anderen te leven. Dáar de grens des wederkeerigen regts. De vrijheid om zijne vermogens te gebruiken, geeft niet het regt om zijnen naaste door overmagt of slimheid te berooven. Dáar de grens der maatschappelijke orde en van het staatsverband: belasting, persoonlijke dienst, gehoorzaamheid aan de wet. Ik ga eenen stap verder: ik erken, dat het somwijlen goed kan zijn de vrijheid aan bijzondere beperkingen te onderwerpen. Ik behoef hier slechts te herinneren aan Colbert, wiens reglementen op de industrie (in onzen tijd onduldbaar) volkomen pasten aan de behoeften van den zijnen, en die daarom Frankrijks weldoener is geworden, omdat hij zijnen tijd begreep.
Maar nu is de taak der wetenschap van het maatschappelijke leven aan de eene zijde, deze natuurlijke grenzen voet voor voet te verruimen en aan het beginsel van vrijheid meer en meer zijne onbelemmerde werking te verzekeren; aan den anderen kant, in elken gegeven toestand den juisten maatstaf aan te wijzen, om die grenzen naar eisch af te palen. En hier is het, dat zij nog voortdurend op de meeste hinderpalen stuit en wel altijd zal stuiten. Der waarheid eere te geven, het licht der wetenschap als heilzaam te erkennen - wie geeft zich tegenwoordig voor zoo barbaarsch uit, dat hij dát niet doen zoude? Maar de

{==592==} {>>pagina-aanduiding<<}
waarheid aan te nemen, de lessen der wetenschap toe te passen, dat is eene andere zaak! Gedenkt slechts aan den eindeloozen twist over theorie en zoogenaamde praktijk. Hier komen alle gebreken en zwakheden van onze menschelijke natuur, heerschzucht, begeerlijkheid, willekeur, waanwijsheid, vooroordeel, in het spel. Daar is eene staatkunde, die, om bijzondere bedoelingen door te zetten, het oor voor de waarheid sluit - en ik heb u de (nu gevallene) Britsche scheepvaartwetten, het Continentaal-stelsel, de Duitsche National-Oeconomie genoemd. Daar is eene eenzijdigheid, die alleen op het oogenblikkelijk belang let - en gij denkt aan de fiscaliteit der meeste belasting-stelsels. Daar is eene bekrompenheid, die blind is voor de gedurige wisseling der dingen, waardoor het verouderde wegsterft, om plaats te maken voor het betere; daar is eene vooringenomenheid, die den eenen arbeid boven den anderen wil bevoordeelen; daar is eene eigenzinnigheid, die waant alles beter te weten en beter te kunnen - en gij hebt onze beschermende tarieven, onze monopoliën, onze reglementaire verordeningen voor oogen.
Ziedaar dan nog strijds genoeg. Ja, het zou bijkans kunnen voorkomen, dat deze strijd hopeloos moet zijn. Maar moed gehouden. Moeten wij ook dikwerf ondervinden, dat de leeringen der wetenschap versmaad worden, ééne troostrijke gedachte bezielt ons bij hare beoefening, en verzekert ons, dat wij niet vruchteloos werken. Dit is de doorgaande trek der geschiedenis, dat iedere uitbreiding van het beginsel van vrijheid gevoerd heeft tot helderder kennis dier vrijheid. Zoo werkt vrijheid kennis en kennis weder vrijheid. Zoo voert de wetenschap den mensch omhoog in zijnen maatschappelijken toestand, maar tegelijk in zijne zedelijke ontwikkeling, om hem slechts te meer vatbaar te maken voor hare waarheid, dat zijn zekerste belang is, het belang van anderen te behartigen. Zoo is zij hem de krachtigste aansporing, om de gaven, die in hem gelegd zijn, niet ten kwade, maar ten goede te gebruiken. - En zij dán ook deze strijd eindeloos! Zij het dan ook buiten het bereik der wetenschap, om ooit eenen mensch volmaakt of volmaakt gelukkig te maken! Zij dan

{==593==} {>>pagina-aanduiding<<}
zij zelve de eerste om te waarschuwen tegen elke poging tot verwezenlijking van idealen, die op verscheuring van de natuurlijke banden der zamenleving moet uitloopen, - onweerstaanbaar dringt zij voort, met bedachtzaamheid, maar met vastheid, hier eene nieuwe waarheid ontdekkende, daar een oud vooroordeel afbrekende, en iedere schrede, die ze doet, is eene weldaad voor de menschheid.
Gelukkig, wien het te beurt mag vallen, haar eene schrede verder te brengen! Gelukkig ook, wien hare beoefening de bestemming zijns levens, het doel van al zijn denken en arbeiden is! Van nu voortaan zal het mijne bestemming zijn. Ik verbind mij op dezen plegtigen oogenblik, aan die taak al mijne krachten, al mijn willen te zullen wijden. Ik verklaar hier openlijk, dat ik dat wil. Daartoe schenke mij de Almagtige God zijnen zegen, zonder welken alle arbeid van menschen ijdel is. Amen!








{==594==} {>>pagina-aanduiding<<}

Over de hervorming der Engelsche scheepvaartwetten.

De Hervorming der Engelsche Scheepvaart-wetten, door Mr. G. de Clercq. Amsterdam, P.N. van Kampen.


(Vervolg van bl. 495.)

Als derde verdediger der gouvernements-voorstellen bij de Lords worde Lord Granville genoemd, onder-voorzitter van het handelsbureau, aan welks hoofd de minister Labouchère is geplaatst. Al wat langdurige ervaring en naauwkeurige kennis van het behandeld onderwerp aan eene rede belangrijks en aantrekkelijks kunnen geven, vindt men hier vereenigd. De edele graaf voerde onmiddellijk na Lord Brougham het woord, die niet enkel ‘tastbare drogredenen’ had bijgebragt, maar volgens de betuiging van zijnen tegenstander zelven, met groote bekwaamheid gesproken en eene moeijelijke taak aan hem, die zou antwoorden, gelaten had. ‘Dit verband,’ zeî Lord Granville, bestaat dan toch tusschen vrijen handel en ons wetsontwerp, dat beide strekken ter opheffing van commerciële restricties, tot vrijlating van mededinging en ter vernietiging van hetgeen men mij vergunne een beperkt monopolie te noemen. Hoe juist en onpartijdig ook het overzigt van de geschiedenis der navigatie-wetten, door mijnen geleerden voorganger geleverd, moge zijn, één punt is aan zijne beschouwing ontsnapt, dat namelijk het geschil bij den aanvang niet uitsluitend tusschen Engeland en Holland

{==595==} {>>pagina-aanduiding<<}
was. Omstreeks denzelfden tijd vaardigde Lodewijk XIV hooge differentiële regten tegen de Hollandsche scheepvaart uit; met dit edict begon het stelsel van beperking, van toen aan in Frankrijk gevolgd, en vergelijkt men nu de onbeduidende marine van dat land met deszelfs omvang, rijkdom en ligging, dan mogen wij te regt besluiten, dat de bloei onzer scheepvaart aan den kolonialen en buitenlandschen handel, aan de geschiktheid van onzen landaard voor handelsbedrijf te wijten is, en niet aan restricties, die elders zoo geheel hebben gefaald. De meening der doorluchte Amerikaansche staatslieden, door den geachten spreker aangehaald, ‘dat navigatie-wetten noodig zijn ter bescherming van hunne nationale belangen,’ werd uitgesproken op een tijdstip toen Amerika niet vrij handelen kon, maar van allen verkeer met ons en onze koloniën was uitgesloten. Van de commerciële bezwaren is niet gerept, en echter vallen deze in het oog, bij een enkelen blik op den inhoud onzer commerciële wetgeving. Enkele leden schijnen meer gezind aan de klagten van scheepsreeders en bouwmeesters het oor te leenen, dan aan de beschouwingen van het gouvernement over dit onderwerp. Maar het voorstel strekt juist om den prikkel der concurrentie aan deze lieden te doen gevoelen; en schoon nu de ondervinding leert, dat zoodanige prikkel heilzaam is voor de personen die hij treft zoowel als voor het algemeen, is het evenwel zonder voorbeeld, dat dergelijke klasse de eerste was om de mededinging te vragen. Er zijn vele kooplieden, die schromelijke gevolgen van de intrekking duchten; doch ik kan in onderwerpen van wetgeving niet toestemmen, dat praktische handelaars beter dan het gouvernement in staat zijn te oordeelen. Mijne betrekking roept mij telkens naar het ‘Custom-house,’ ik ben menigmaal getuige van den ontzettenden handels-aangroei in de haven van Londen, van de moeite om aan de steeds toenemende aanvragen der kooplieden te
voldoen, en zie de kaaijen opgevuld met artikelen, eerst sedert de vrijere handelsmaatregelen ingevoerd. Ik kan juist niet zeggen dat deze opmerking heeft gestrekt om mijne overtuiging te verzwakken, dat ons nationaal vermogen toegenomen is, en de voordeelen onzer vrachtvaart zijn vermeerderd, ten gevolge dier

{==596==} {>>pagina-aanduiding<<}
ruimere bepalingen. Wat lezen wij in het verslag, voor drie of vier jaar door den Amerikaanschen gezant omtrent ons Entrepôt-stelsel uitgebragt. ‘Vermoedelijk is nooit door het Britsch parlement eene wet aangenomen, die voor handel, nijverheid, scheepsbouw en schatkist voordeeliger heeft gewerkt..... Daaruit ontwaart men hoe Groot-Brittannië zich tot middenpunt en stapelplaats van den wereldhandel heeft kunnen verheffen.’ Ik veroorloof mij de herinnering, dat, volgens de verordeningen hieromtrent, een vreemdeling zijne goederen herwaarts ten wederuitvoer in entrepôt kan brengen met welke bodems hij goedvindt, terwijl onze eigen koloniën hare producten, met vreemde schepen aangebragt, op straffe van verbeurdverklaring, niet mogen uitvoeren. Wie nu was de man, die het beginsel dezer wetten allereerst invoerde? Sir Robert Walpole, meer dan eene eeuw geleden. En welk was het gevolg van zijne pogingen? Niet alleen dat hij persoonlijk in levensgevaar verkeerde, maar dat de gansche maatregel moest verschoven worden tot het begin dezer eeuw, ten gevolge van den tegenstand der kooplieden van Londen en Liverpool, die beweerden, dat de ondergang van geheel onzen handel aldus werd voorbereid. Men beslisse nu tusschen den minister en de handelaars. Zoo was het ook toen de handel met Ierland zou worden opengesteld, en de vader van Sir Robert Peel, uit naam der fabrikanten, voor het Hoogerhuis verklaarde, dat het voor onze industriëlen onmogelijk was met den lagen prijs der Ieren de concurrentie vol te houden, en dat hij had besloten om, in geval van aanneming der voorgestelde wet, naar Ierland te verhuizen. Ook tóen had de Heer Peel den handel van Liverpool aan zijne zijde, en ik vraag u, hadden zij regt? Naar mijne overtuiging munten onze kooplieden uit door gezond verstand, kunde, doorzigt en beleid, maar paren met deze gaven de eigenschap van het Anglo-Saksisch ras, die zoo krachtig tot ons wèlslagen
in alle vakken van bedrijf medewerkt, te weten volkomen toewijding aan de zaak, die men behandelt. De koopman vindt den handel door de scheepvaart-wetten in zekere kanalen gedrongen, bij één van welke hij zijne rekening vindt. Het belang der verbruikers is zijne zaak niet, en welligt zou, wierd het kanaal

{==597==} {>>pagina-aanduiding<<}
geopend, voor zijn' handelstak mededinging ontstaan. Deze opmerking wordt bevestigd door de verklaringen van sommige getuigen, door ons gehoord. Zij gaven bijzonder duidelijke en juiste inlichtingen omtrent alles wat hunne zaken betrof, en voegden er dan bij, ‘dat zij van de navigatie-wetten geen merkbaar nadeel ondervonden, maar beducht waren voor hare afschaffing.’ Evenwel bleek bij naauwkeurig onderzoek, dat zij tevens betuigden: ‘aan de scheepvaartwetten heb ik nooit gedacht,’ of, ‘ik heb haren invloed op dit punt nooit aandachtig beschouwd,’ terwijl een ander verklaarde: ‘ik weet er niet van, en geloof dat zeer weinigen ze verstaan.’ - Staven deze oordeelkundige beschouwingen van den schranderen staatsman niet ten volle wat door den schrijver van den ‘Economist’ is beweerd, en in dit geschrift herhaald wordt, dat de nadeelen der navigatieacte meer wezenlijk dan blijkbaar waren. Treffend is inzonderheid het voorbeeld in de noot op bl. 125 vermeld. Maar wij willen nog enkele wenken aan Lord Granville's rede ontleenen, door het verrassende der nieuwheid opmerkenswaard. ‘Voor een aanzienlijk deel rust de oppositie tegen deze wet op de voorgewende onmogelijkheid voor onze reeders, om even goedkoop als de buitenlanders, schepen te bouwen. - Mij is door deskundigen integendeel verzekerd, dat bodems van gelijke deugdelijkheid en hechtheid, hier niet meer dan in Zweden en Noorwegen kosten, en er zijn bewijzen van overgelegd. Van de bekwaamheid onzer zeelieden wil ik niets afdingen, zij zouden gewis niet drievierde deel der Amerikaansche schepelingen uitmaken, zoo niet de ingeschapen natuur van den Brit ons tot een zeevarend volk bestemde. Ook van de gezagvoerders op onze bodems wil ik geenszins met kleinachting spreken; maar de getuigenis onzer consuls, het gewigt der verklaring door Lord J. Hay afgelegd, de bekende ervaring, dat bodems onder Britsche vlag meer dan die van eenige
andere natie aan onheilen lijden, worden door geene bloote ontkenning weggenomen. Wij hebben uit veler mond gehoord, dat het meer aan de voortreffelijkheid onzer schepen, dan aan de bekwaamheid der kapiteins is toe te schrijven, dat het verlies van leven en goed niet nog veel aanzienlijker is. - Een opmerkelijk

{==598==} {>>pagina-aanduiding<<}
feit ten opzigte van Denemarken - eenen staat, die gezegd wordt zooveel boven ons vooruit te hebben, wat zuinigheid in den scheepsbouw betreft - is dit, dat onze indirecte handel met dit land driemaal meer bedraagt dan de directe, schoon de eerste onbeschermd is. Nog verdient onze aandacht hoe dat zelfde Denemarken, door onze scheepseigenaars zoo zeer gevreesd, bij openbare oproeping Britsche matrozen vraagt voor de Deensche vloot. - Lord Brougham heeft met zijne bekende welsprekendheid de heillooze gevolgen geschetst van de vernietiging onzer handelsgrootheid en maritieme magt. Ik geloof dat ons land, zoo lang het zijne insulaire ligging behoudt, wel nimmer eene marine zal ontberen ter zijner verdediging vereischt. En kon ik, op vleugelen der phantasie, mij verbeelden, dat deze wet óf de vuren onzer stoomschepen met uitdooving, óf onze werven met slooping, óf ons zeevolk met ondergang bedreigde, dan zou ik bereid zijn toe te geven, dat een gevoelige schok aan onze handelsmarine werd toegebragt en onze overmagt ter zee geknakt zou worden. Maar de eigenlijke vraag is deze: of wij al dan niet in staat zijn de mededinging der buitenlanders vol te houden. Terwijl ik ons kundig medelid zijne gronden tegen de mogelijkheid daarvan hoorde ontwikkelen, kwam mij in den zin, dat voor 70 of 80 jaar een even uitstekend redenaar mij soortgelijke argumenten ons onvermogen had kunnen bewijzen om, in het vervaardigen van katoenen lijnwaden, tegen den prijs en de behendigheid der Indische werklieden te concurreren, die de grondstoffen voor de hand vinden. Toch weet ieder wat vooruitgang de katoenfabrikaadje heeft gemaakt, zoodat wij de wereld met onze producten overstroomen. Waar aan moeten wij dit dank weten? Het moge aan de opeenstapeling van kapitaal, aan berusting in minder rente, aan het vernuft, de bekwaamheid onzer landgenooten, of aan ons genie voor werktuigkunde zijn; - elk dezer argumenten is even toepasselijk bij scheepsbouw en
scheepvaart, waarbij nog komt dat de materialen hier zoo goedkoop zijn als in eenig ander land. Er blijft ééne omstandigheid over, die mij vóór deze wet sprekende tot voldoening strekt. Bij elke andere wijziging onzer handelswetgeving, hetzij dan door het afschaffen van monopoliën,

{==599==} {>>pagina-aanduiding<<}
of het invoeren van werktuigen, werden voor een poos enkele personen, of geheele klassen benadeeld; maar hoedanig ook de uitslag van dit voorstel wezen mag, zooveel is duidelijk, dat geen land kapitalen, schepen noch matrozen heeft om terstond met ons mede te dingen. Derhalve, zoo er worsteling ontstaat, het zal van lieverlede zijn; de reeders zullen tijd van voorbereiding en hebben, en aan de uitkomst kan ik voor mij niet twijfelen. Natuurlijk dat de Heer de Clercq in zijn beknopt overzigt voor alle deze redevoeringen geen plaats vond, en ware het onderwerp niet ‘palpitant d'actualité,’ wierd elk woord der Britsche staatslieden over de scheepvaart-wetten, thans niet ten onzent met gretigheid ontvangen, wij zouden bij al onze ingenomenheid met de parlementaire redevoeringen, èn het geduld ter vertolking, èn den lust tot mededeeling voor lang hebben verloren. Maar klein is het aantal onzer landgenooten, die de schatten van staatkundige wijsheid bij onze overzeesche naburen aan den oorsprong gaan opdelven; de uiterst geringe bekendheid met de redenen in Engeland ter beslissing van het vraagstuk wederzijds bijgebragt, doet het oor leenen aan leeringen, doet geloof slaan aan drijfveren, die bij naauwkeurig onderzoek moeten verdwijnen. Ongaarne zouden wij de blaam van partijdige voorstelling verdienen. Daarom gunnen wij het woord aan den bekwaamsten bestrijder der afschaffing in het Hoogerhuis, aan Lord Stanley. Worden ook diens gronden zwak en weinig-afdoend, diens rede flaauw, althans niet overtuigend gekeurd, het zal ons een bewijs te meer zijn, dat de zaak door hem voorgestaan, onverdedigbaar is. Alom bekend is zijn redenaars-talent; en zelfs de jaarboeken van het Britsche parlement hebben geen ‘debater’ aan te wijzen, die dezen edelman overtreft. Alles liep zamen om zijne begaafdheden ditmaal schitterend te doen uitkomen. Hij sprak even voor het sluiten der discussiën, na Lord Grey, zijnen opvolger
in het bestuur der koloniën, reeds in het Lagerhuis als zijn bestrijder en natuurlijken tegenstander genoemd, en in de toekomst bestemd als hoofd der Whig-Pairs den leidsman der Tories te bekampen. Het onderwerp was aan Lord Stanley sinds lang bekend; vertrouwd met al de details van het koloniaal beheer, terwijl in den drang en de eischen der

{==600==} {>>pagina-aanduiding<<}
volkplantingen een hoofdgrond vóór de beraamde afschaffing der navigatie-acte gevonden werd; sprekende ten aanhoore van Wellington over Engeland's wapenroem, met het oog op Lord Nelson over Brittannië's grootheid ter zee, en in de bewustheid dat de kansen zijner partij van den uitslag der stemming zouden afhangen. Hoe zou hij de snaar niet aanroeren, die weêrklinken moest in het harte zijner hoorders! Zijn aanhef was in dien toon van bitteren spot, waarin hij door niemand geevenaard wordt. Ik zal bij het eind dezer beraadslaging, zoo laat in den nacht, het voorbeeld van Lord Lansdowne niet volgen, en tot de dagen van Hendrik den Tweeden teruggaan, noch ook op het voetspoor van Lord Grey opklimmen tot den tijd van Randolph en diens talrijk gezin. Zelfs niet tot die dagen, wier terugkeer, naar ik vrees, nog meer verwijderd is, toen onze koloniën, naar de uitdrukking van den minister, ‘schromelijk rijk’ waren. Ook de lange uitweiding op het slot der ministeriële rede, over de voordeelen van ‘vrijen handel’, brengt mij niet in verzoeking om af te wijken van het eigenlijk onderwerp in discussie, waaraan ik mij stiptelijk houden zal; de vraag namentlijk, of het raadzaam is uit overwegingen van nationaal-, buitenlandsch- of koloniaal belang, om dat stelsel van wetgeving te verlaten, dat gedurende twee honderd jaar in ons land is beschouwd als de grondzuil van nationale grootheid en maritieme magt. Ons wordt voorgesteld, niet om allengs en trapsgewijs, met oordeel en verstand, de bestaande verordeningen te plooijen naar de behoeften des tijds; maar men vraagt dat wij onherroepelijk, en voor altoos, het vonnis der vernietiging zullen uitspreken over geheel het zamenstel onzer scheepvaart-wetten. Het is deze overijlde, onverstandige, onbedachtzame stap, waar tegen ik mij ten ernstigste verzetten meet; en al heeft dan de edele graaf met minachting gesproken van ‘de stukken en brokken der
navigatie-acte’, nog in onze wetsverzameling voorhanden, al vindt hij goed ze een barbaarsch overschot te heeten uit een' barbaarschen tijd, ik zal mij op de uitspraak beroepen van Adam Smith, en op de gronden van Huskisson, en het oordeel mijner mede-leden beslisse bij de keus tusschen hunne redeneringen en het betoog van Lord Grey. Wilde

{==601==} {>>pagina-aanduiding<<}
ik uwe aandacht alleen tot het geldelijk belang bepalen, ik zou u wijzen op een kapitaal van vijftig of zestig millioen in de scheepvaart gestoken; op de tweemaal honderd duizend matrozen, in dien tak hun bestaan vindende, op de tachtig duizend werklieden, die hij bezig houdt, jaarlijks voor het minst vijf millioen ponden sterling aan loonen verdeelende, terwijl de vrachten van onze bodems door Britsche reeders aan Britsch scheepsvolk, bazen en timmerlieden uitbetaald, meer dan acht en twintig en een half millioen beloopt. Maar hooger belangen zijn in het spel, er zijn bedenkingen van meer verheven aard dan nationaal voordeel en volksrijkdom, die namelijk, welke de verdediging des rijks en de handhaving onzer magt raken. Nadat de uitgestrektheid onzer commerciële marine u is voorgehouden, vordert men dat wij al deze belangen in de waagschaal stellen, en ons derwijze voldaan betoonen met de argumenten, door den edelen graaf en zijne ambtgenooten bijgebragt, dat wij niet aarzelen zelfs de sporen uit in wisschen van wetten, in wier schut deze groote aangelegenheden zijn ontstaan en gebloeid hebben. En, ondanks de uitstekende bekwaamheid der ministeriële verdedigers, hoe zwak zijn de gronden waarop zij steunen; in deze gerekte beraadslagingen, is de krachteloosheid der beweegredenen mij even onverklaarbaar geweest, als de roekeloosheid om alles opeens te wagen. Aan hen evenwel was het betoog opgelegd, - zij waren het bewijs schuldig eener dringende noodzakelijkheid, van zoodanigen onweêrstaanbaren drang, dat niets dan volkomen afschaffing dezer wetten de bezwaren die ons omringen verbidden kon. Heeft de regering iets van dien aard aangetoond? iets uit het verledene, uit dezen tijd of uit de toekomst ontleend, om dergelijke omkeering te wettigen. Van de verzoekschriften heeft Lord Grey op een' toon gesproken, die mij verbaast in een lid van een populair gouvernement. Is het dan onnatuurlijk dat de pachters, die zelven slagtoffers zijn
uwer drukkende wetten, nog medegevoel hebben voor het lot van landgenooten, met gelijken ondergang bedreigd? Is dit geen edelmoedige handeling, die hen vereert, nog een oog en oor te hebben voor het lijden van medeburgers, op het punt van door gelijksoortige - maar nog minder - noodige maatregelen te

{==602==} {>>pagina-aanduiding<<}
worden getroffen. En al waren enkelen der onderteekenaars niet onmiddellijk in de zaak betrokken, moest dit eene reden zijn om de eenparige afkeuring van zoo vele aanzienlijke en belanghebbende plaatsen gering te schatten? De petitie uit Liverpool is te uitgebreid; de minister kan niet gelooven dat zeven en veertig duizend inwoners dier stad de wet voor verkeerd, onstaatkundig en drukkend houden. En toch is het zoo; die onderteekeningen strekken niet ten bewijs, dat er even zoo vele tegenstanders van ‘vrijen handel’ zijn. O neen, lieden van alle partijen, protectionisten, free-traders, Tories, Whigs en Radicalen sloegen bij deze petitie de handen in één, met eene eenparigheid, die graaf Grey verbaast, maar die zeer verklaarbaar is voor allen, die de denkwijze dezer aanzienlijke stad omtrent de scheepvaart-wetten kennen. En zoo mijn edele bestrijder regt heeft, waar is dan het verzoekschrift uit Liverpool in tegengestelden zin; kan men ons ééne enkele groote handelplaats noemen, die zich voor den maatregel, of liever, die zich niet daartegen verklaard heeft. Voorzeker, het valt ligt de leer te omhelzen door den minister verkondigd, dat deze lieden hun eigen belang niet verstaan, dat de kooplieden niet weten wat goed voor den handel is, de zeevaartkundigen geen denkbeeld hebben van hetgeen de marine eischt, noch de belanghebbenden bij den scheepsbouw, wat in hun voordeel is; maar dat slechts één onfeilbaar tribunaal te vinden is, namelijk, het gouvernement. Evenwel bevat het oude spreekwoord: ‘cuique in suâ arte credendum’ veel ware wijsheid - en als ik dan zie, dat alle, zee-officieren (op een' na) uw voorstel verderfelijk houden voor onze maritieme magt, dat elke reeder zegt, het is de ondergang van mijn bedrijf, en dat alle handelaars er nadeelige gevolgen voor den handel van vreezen, dan beken ik meer over te hellen om geloof te schenken aan het eenstemmig getuigenis dezer
drie klassen, dan hunne meening voor de aanprijzende woorden van de regering te laten varen. Zoo eenige stand, dan zeker is de handel gereed tot klagen, zelfs vóór dat hij getroffen wordt, en altoos een waakzaam oog houdend op de stappen der wetgevende magt; indien dus de handelsbelangen wezenlijk geleden hadden door de werking der navigatie-wetten, wij zouden voorlang

{==603==} {>>pagina-aanduiding<<}
stemmen hebben gehoord, ten einde ze uit onze verzameling te zien verdwijnen. Wat meer is, wij hebben een onderzoek uitgelokt, nasporingen opgezocht en de meening onzer kooplieden afgevraagd; en niemand zal zeggen, dat deze gekozen zijn om hunne staatkundige denkwijs of betrekkingen. Voor het commité van onze vergadering is de ééne handelaar na den ander' op de vraag, ‘of zij ook te klagen hadden over eenige dezer verordeningen,’ komen antwoorden: ‘Neen, ik heb ze nooit in mijne zaken bespeurd, noch hinder in mijn bedrijf daarvan ondervonden;’ - en nu is het volstrekt geen bewijs tegen deze verklaring, dat zij op de vraag: ‘Weet gij iets van de scheepvaartwetten,’ met ‘neen,’ hebben geantwoord. Want, wat de kooplieden wel wisten was dit, dat zij haren invloed, hare nadeelige strekking nooit hadden gevoeld, en ik beweer, dat dergelijk negatief bewijs overgroote waarde heeft. Van die kleine, onbeduidende klagten, over katoen te Hâvre, over cochenille en manilla-hennep, kan ik zonder glimlach niet hooren spreken; zulke uitzonderingen bewijzen slechts, dat er algemeen tegen het gansche stelsel niet wordt geklaagd. Canada maakt hierop eene uitzondering; in de exceptionnele omstandigheden, waarin deze kolonie verkeert, erken ik, is veel dat voor rekkelijkheid ten aanzien der navigatie-wetten pleit. Lord Stanley trad nu in breede beschouwingen omtrent dit gewest en vele andere Britsche volkplantingen, waarin zijne grondige kennis van hare behoeften en belangen overal doorstraalt. Met verwijzing naar hetgeen reeds elders uit zijne rede door ons werd medegedeeld, voegen wij nog deze trekken daarbij, steeds indachtig aan de denkbeelden, in ons vaderland nu laatstelijk ontwikkeld en aangeprezen. ‘Aangenomen dat Pruissen in goeden ernst het handelstraktaat wil opzeggen, dan zou toch de verstandigste weg voor Engeland zijn geweest te zeggen: “wel nu, laat ons de zaak
gezamenlijk overwegen; zien wij welke concessies gij verlangt, en welke gij uwerzijds wilt geven.” Zoodanig gedrag werd gelijkelijk voorgeschreven door billijkheid en gezond verstand; maar onze bewindslieden hebben, instede van zoo te handelen, zich aanstonds in de armen hunner tegenpartij geworpen. Naauwelijks was de bedreiging gehoord, of zij

{==604==} {>>pagina-aanduiding<<}
riepen uit: “wij verlangen geen voorwaarden, wij bedingen niets; gij zult al wat gij vraagt verkrijgen, directe en indirecte vaart staan wij u toe, onze koloniën geven wij over, alles zult gij hebben.” Zij handelden ongeveer even-verstandig als een veldheer zou doen, die, in bezit eener vesting, nadat de vijand den wapenstilstand had opgezegd, geen enkele poging in het werk stelde om zich over de capitulatie te verstaan, maar nog voor den eisch ter overgaaf, in den nacht uittrok, wapens, ammunitie, bagaadje, alles achterlatende; en die, als de vijand binnen het verlaten fort was, op het bedingen van gunstige voorwaarden rekende en anders dreigde de vesting weêr in te nemen. Volkomen gelijkstaat daarmede het dreigement, dat wij in geval van weigering der vreemde mogendheden om onze edelmoedige staatkunde na te volgen, ons retorsie-maatregelen voorbehouden. Ik ben er verre van den indirecten handel gering te schatten. Op zich zelf is het voordeel daarvan belangrijk. Maar ééne bijzonderheid schijnt door het gouvernement geheel uit het oog verloren, die toch bij de reciprociteits-tractaten voor indirecten handel van gewigt is, en ook door Huskisson niet werd vergeten. Deze namelijk droeg bij het sluiten van overeenkomsten zorg, dat andere staten, Amerika b.v. niet zoo groot aandeel in de indirecte vaart verkregen, dat zij konden worden, wat de Hollanders weleer waren, de uitsluitende vrachtvaarders der wereld. Gaan wij wederkeerigheids-tractaten aan omtrent directen handel, dan moge hier al voordeel, ginds schade zijn; maar winst en verlies bepalen zich tot den handel met éénen enkelen staat; daarentegen bij indirecten handel wordt elke natie, die goedkooper bouwen of varen kan, onze gelukkige mededingster in iedere zee en in elke haven, en heeft dus kans om dat overwigt te bekomen, hetwelk de navigatie-wetten alle andere natiën moesten beletten immer te verkrijgen. De minister van
koloniën kan maar niet begrijpen, welk heil van het verbod te wachten is, tegen den invoer hier te lande uit Europesche havens van de producten van Azië, Afrika en Amerika, en welk voordeel ontstaan kan uit het houden van den kolonialen vrachthandel in eigen magt. Vooreerst bedenke men, dat in dezen tak 1,770,000 tonnen scheeps-
{==605==} {>>pagina-aanduiding<<}
ruimte emplooi vinden; dit bedrag blijft ons, buiten iemands tusschenkomst of mededinging. Ten andere, als wordt gevraagd: waarom niet afgezien van de verre reizen, en den aanvoer der voortbrengsels van andere werelddeelen, uit de havens van Europa toegestaan? dan is mijn antwoord: omdat het gevolg der verbodsbepaling dit is, dat wij zelven en alleen al wat wij voor ons gebruik noodig hebben, uit deze gewesten aanvoeren; en daar wij de grootste verbruikers en de beste kalanten ter wereld zijn, wordt het aanzienlijkst deel der uitheemsche producten eerst herwaarts gebragt, en de kleinere markten wel genoodzaakt zich hier te komen voorzien. Zij zijn buiten magte om die goederen in massa over te voeren, tenzij op onze markten worde gesleten, wat zij zelven niet kunnen gebruiken. Breekt dit stelsel af en gij vergunt uwe mededingers, de Hollanders, b.v., niet alleen om hier op onze eigen markt met ons te wedijveren, maar om in Holland die algemeene markt te vestigen, welke wij zoo voordeelig vinden. - Het is bijna niet mogelijk met overdrijving te spreken van het belang, dat wij hebben bij het behoud onzer particuliere werven, op den tegenwoordigen voet en ten zelfden getale. Zoodra men het werk, thans dáár verrigt, geheel of ten deele naar vreemde werven drijft, wordt een duchtige schok gegeven aan het gebouw onzer nationale grootheid. En één der doeleinden van deze wet is toch om den arbeid van vreemde scheepsbouwmeesters aan te moedigen. Want aan de kooplieden wordt als eene weldaad, en tot vergoeding der concurrentie het regt gegund om buitenslands schepen te mogen bouwen en koopen;
natuurlijk in de veronderstelling, dat zij elders goedkooper dan hier te bekomen zijn: zonder dat zou de gunst geen gunst meer zijn. Britsche nijverheid dus, en wel die voor onze maritieme magt en grootheid ter zee de hoogste waarde heeft, zal worden verminderd met het bedrag van ieder schip buitenslands gebouwd. - Bedenken wij het wel, wat wij zullen aanvangen. Terwijl wij al de voordeelen van den Britschen constructeur wegnemen, vorderen wij niet dat de Vereenigde Staten aan de scheepstimmerlieden van onze bezittingen in Noord-Amerika het regt van voor hen te bouwen zullen toekennen. Wijzer dan wij, zeggen deze Staten: “dit zullen wij

{==606==} {>>pagina-aanduiding<<}
u nooit vergunnen.” Maar na alvorens den scheepsbouw te hebben opgeofferd, om de reeders in staat te stellen de vreemde mededinging door te staan, niet slechts in onze directe en indirecte vaart, maar ook in die op onze koloniën, zullen wij de reeders op hunne beurt dwingen eene Britsche bemanning en kostbaarder proviandering te hebben, met al de beperkingen en restrictiën, die onze maritieme verordeningen aankleven. Welk lokaas zal er voor onze handelaars nog overblijven, tot het varen onder Britsche vlag? Thans getroost hij zich de kosten en lasten, om de voordeelen in onze koloniën en enkele vreemde havens; voortaan zal hij natuurlijk, onder eene buitenlandsche vlag, dezelfde voordeelen willen genieten, zonder aan de restrictiën gebonden te zijn. Ik spreek niet ligtvaardig, of buiten gezag van der zake kundige mannen. Wij hebben voor de commissie een ondernemend en schrander handelaar, Mr. Enderby, eene verklaring omtrent de walvischvangst hooren afleggen: eens een' zoo bloeijenden handelstak, op dit oogenblik voor ons zoo goed als te niet gegaan. Hij wil dien weder opbeuren, en was op het punt den togt te aanvaarden, maar gaf te kennen, dat de maatschappij, met welke hij in verbindtenis stond - zoo de scheepvaart-wetten wierden afgeschaft - in stede van Britsche schepen, Noorsche zou aankoopen, die zij dan onder eene of andere neutrale vlag, met Noren en Zuidzee-eilanders zou bemannen. Diensvolgens zou dit alleen Britsche handel zijn, voor zooverre hij met Britsch kapitaal wordt gedreven, en het nationaal voordeel zou zich bepalen bij de winsten van Mr. Enderby. In plaats van Britsche schepen en Britsch zeevolk te gebruiken, en alle kosten van uitrusting in dit land te besteden, zou het nu den scheepsbouw der buitenlanders en vreemde matrozen gaan voeden. Ziedaar den weg, dien men buiten noodzaak wil inslaan. En dit is geen op zich zelf staand voorbeeld. Voor weinige dagen heb ik van voorname reeders te Leith, uit
Glasgow, van St. Andrews en andere havenplaatsen, verklaringen ontvangen in gelijken zin, allen betuigende, dat, wierden de scheepvaartwetten ingetrokken, hun eerste werk zal zijn onze eigen vlag voor eene vreemde te verruilen. Zoodanige handelwijs wordt het parlement geroepen goed te keuren, in

{==607==} {>>pagina-aanduiding<<}
strijd met de wenschen des volks; op aandrijven van eene meerderheid in het Lagerhuis, reeds versmolten voor de uitdrukking der publieke opinie tot de helft van hetgeen ze in de laatste zitting was: en ik schroom niet te zeggen, dat een aantal leden dier meerderheid de gevoelens en inzigten hunner committenten niet uitdrukken, zoo als velen zullen ondervinden, wanneer vroeger of later die bij het ministerie zoo gevreesde ontbinding van het Parlement geschiedt. Men heeft mij stukken ter hand gesteld, de verdeeling aanwijzende der verdiensten van een schip met eene lading ter waarde van 4000 ponden sterling. Meer dan de helft dezer som, 2500 pond st., wordt aan werkloonen, victualie-kosten, betimmering, herstelling- en havengelden, kortom, ten voordeele van Britschen arbeid in een' of anderen vorm uitbetaald. Het overblijvende is de winst van den scheepseigenaar, en wordt negenmaal van de tien op nieuw in hetzelfde bedrijf gelegd om weder Britsche nijverheid te voeden. Maar als een buitenlandsch schip in onze havens komt, wat is dan het geval? De ongelden worden betaald, dit is onvermijdelijk; loonen en proviandering-kosten keert het niet uit; nooit zal het herstellingen maken op onze werven, als het er bij mogelijkheid buiten kan; maar minstens 3500 ponden sterling worden van hier buiten'slands gevoerd, zonder iets bij te dragen tot de welvaart van onze eigene nijverheid. Het geldt hier dus geen belang van rijken alleen, noch is dit enkel eene hooge nationale aangelegenheid; maar het is eene vraag van overwegend gewigt en van nationaal belang in eenen anderen zin, en uit een oogpunt, mij boven alles behartigenswaard, omdat het de middelen betreft om werk te verschaffen aan de nijvere volksklassen. En het pleit zal dezen avond niet worden beslecht, als wij niet wijsselijk de bill verwerpen. De grootste veldheer van onzen tijd, - één' uitgezonderd, - de grootste tegenstander, dien ooit ons land heeft gehad, was gewoon te klagen, dat de
Britsche troepen nooit wisten, wanneer zij geslagen werden; en de gewone einduitslag was dan ook, dat zij zelden of nooit werden geslagen. De ingezetenen van onzen maritiemen staat zullen nimmer van nederlaag weten. Het gouvernement moge voor een wijl hunne be-
{==608==} {>>pagina-aanduiding<<}
langen en die des rijks ten offer brengen, zij zullen de worsteling telkens weder aanvangen, niet ter hunner eigen bescherming, maar tot behoud onzer navale magt en voor de bevordering onzer commerciële belangen. - Wij zullen, trots tegenstand en scheuring, ook van onze staatkundige vrienden, niet ophouden op het gevaar te wijzen, dat ons land bedreigt; en zoo iemand onder mijne edele hoorders reactionnaire pogingen vreezen mogt ten aanzien onzer laatste maatregelen van handelswetgeving, hij houde zich overtuigd, dat geen stap daartoe eer leiden zal dan de aanneming dezer voordragt. Want bij de nu reeds verongelijkten en gegriefden door onze jongste verordeningen, bij pachters en kolonisten, zal dan weldra eene andere klasse van misnoegden komen, en wel eene zeer aanzienlijke, voor het nationaal gevoel geliefde klasse. Alle belanghebbenden bij scheepsbouw en scheepvaart zullen zich bij de klagenden voegen, ten einde met vereenigde krachten die bescherming te verkrijgen, waarop zij meenen regtmatige aanspraak te mogen maken. Ik wensch dien loop niet, maar ik durf voorspellen, dat hij onvermijdelijk komen zal, en komen moet. Al ben ik niet zeer beducht voor zulke gevolgen, ik zie evenwel met bekommering dezen stap op dit oogenblik, om eensslags zonder nadere overweging geheel het stelsel weg te doen, dat in ons nationaal bestaan is ingeweven, en dit wel zonder van eenigen vreemden staat de toezegging te bedingen van wederkeerigheid - althans voor zoo verre die denkbaar is: want niet één heeft koloniale bezittingen aan te wijzen, welke met de onze vergelijkbaar zijn.’
De verklaring van Mr. Enderby, door Lord Stanley ingeroepen, brengt ons van zelf tot eene vlugtige beschouwing van het verslag der getuigenissen, voor de gecommitteerde Lords afgelegd. De Heer de Clercq schrijft, bl. 112 zijner brochure: ‘de Lords hadden aan het onderwerp eene meer dan gewone belangstelling gewijd. Schoon de klagten van reeders en scheepsbouwers in eene vergadering als de hunne weinig kans hadden dien weêrklank te ontmoeten, welken zij bij een deel van het Lagerhuis gevonden hadden, zoo scheen daarentegen het verband, dat er tusschen de Navigatie-acte en het belang niet slechts der grootheid, maar

{==609==} {>>pagina-aanduiding<<}
ook der veiligheid van het Vereenigd Koningrijk bestond of althans gezocht werd, deze aangelegenheid bepaaldelijk aan hunne zorg aan te bevelen. Zij hadden zich dan ook niet met den bereids in het Lagerhuis verrigten arbeid tevreden gesteld, maar, nadat de werkzaamheden der uit dat Huis benoemde Commissie afgeloopen en hare Verslagen openbaar gemaakt waren, op hunne beurt eene dergelijke Commissie als het ware met eene nadere toetsing der verkregene uitkomsten belast.’ - Wij durven in twijfel trekken, of dit tweede onderzoek wel als bewijs, of kenmerk dier meer dan gewone belangstelling kan worden beschouwd. Ook in zaken van minder gewigt dan de scheepvaartwetten, of dan b.v. voor twee jaren de handels-crisis was (commercial distress), zijn de Lords gewoon eene eigene enquête in te stellen. Maar zeker is ditmaal de ‘nadere toetsing’ in het oog vallend, en door den schrijver te regt als criterium bijgebragt. Met de afgelegde verklaringen bij het Lagerhuis vóór zich ving de commissie haren arbeid aan door uit den mond van den Heer J.G. Shaw Lefevre, secretaris van het Handels-bureau, eene beknopte en duidelijke ontvouwing van de hoofdbepalingen der navigatie-acte op te teekenen. Deze strekte gedurende het later onderzoek tot leiddraad en rigtsnoer. Voor Nederlanders komt in de antwoorden van dezen ervaren ambtenaar, door dagelijksche beroepsbezigheden meer dan iemand tot een juist oordeel bevoegd, de merkwaardige erkentenis vóór van ons goed regt, toen wij den invoer van geraffineerde suiker tot het laagste regt weinige jaren geleden vorderden. Doch de tweede getuige vooral, de bij de discussies herhaaldelijk aangevallen George Richardson Porter, maakte zich deze gelegenheid ten nutte, om zijne tabellen aan te vullen en nader toe te lichten: schoon ook deze poging hem voor de snerpende verwijten van Lord Brougham, Lord Harrowby en andere leden van het Hoogerhuis niet heeft behoed. De uitmuntende
verdediging van Graaf Granville zal echter bij den onbevangen lezer geen zweem van verdenking nopens de goede trouw van dezen getuige overlaten. ‘Ik sta,’ zeî de edele spreker, ‘wat bekwaamheid, kunde en ervaring betreft, beneden den Heer Porter, en betreur derhalve

{==610==} {>>pagina-aanduiding<<}
dat mij de taak te beurt valt, om aan deze vergadering te doen zien, welke grove miskenning deze kundige man heeft moeten verduren. Het hoofd der “staten” werd aangetast, en het blijkt, dat dit opschrift is ontleend aan eene omschrijving door de tegenstanders zelven gegeven. De eerste opgave toonde eene vermeerdering van 94 pCt. voor den beschermden’ handel, van 182 voor den ‘niet beschermden’ aan; daarop is beweerd, dat China, Rusland en Brazilië onder de eerste rubriek als ‘beschermd’ moesten voorkomen, en nu was het gevolg, dat deze dan slechts met 91 pCt. zou vermeerderd zijn, terwijl de ‘niet beschermde’ tot boven de 200 pCt. was gestegen. Eindelijk wilde men ook Zuid-Amerika in de eerste afdeeling hebben opgenomen, en volgens deze berekening klom de ‘beschermde handel’ wederom tot 94 pCt. aanwas, daar de ‘niet beschermde’ 200 pCt. bereikt. Nog waren de tegenwerpingen niet uitgeput: men hield vol, dat eene menigte stoombooten, tusschen de ha vens van het vaste land heen en weder varend, ten onregt begrepen waren onder het opschrift van ‘niet beschermd’. Ze werden diensvolgens afgetrokken, en toch blijkt deze handel onbetwistbaar en buiten kijf toegenomen te zijn.
Doch niet enkel tot opheldering en verduidelijking van vroegere opgaven strekte het commité der Lords. Wereldomvattend, als de handelsbetrekkingen der Britten zelven, was ook het onderzoek door het Hoogerhuis ingesteld. Van alle zijden daagden getuigen op, wier verklaringen met belangstelling werden gehoord. Lord Hardwicke, voorzitter der commissie, spreidde even groote bekwaamheid ten toon in de leiding der enquête, als zes maanden later, toen hij de eer der Engelsche vlag langs Genua's kusten handhaafde. Men waant, dat de veiligheid des rijks, de belangen der marine bovenal, de aandacht der Pairs van Groot-Brittannië trokken. En dat zij ook hunne roeping ten dezen aanzien niet uit het oog verloren, blijkt uit de omstandige verhooren van Captain Sir James Stirling, Lieutenant John H. Brown, den Amiraal Sir Thomas Byam Martin (sinds tweeen-zestig jaar aan de zeedienst gewijd), van den Vice-Amiraal Sir Thomas Cochrane, van Captain Berkeley, lid van het Lagerhuis, - die de inzigten van zijnen wapenbroeder

{==611==} {>>pagina-aanduiding<<}
Capt. Stirling bestreed, - eindelijk nog van den vlootvoogd, in de gebeurtenissen der laatste jaren op Tahiti bekend geworden, Capt. John Toup Nicolas. Hunne verklaringen evenwel werden in getal en in omvang verre overtroffen door de vragen, uit een commercieël oogpunt aan de belanghebbenden bij den handel voorgesteld. Die over Indië en China (No. 256-376) werden afgewisseld door de inlichtingen van een' West-Indisch koopman, met den nood van Britsch Guiana uit dagelijksche ervaring bekend, en deze werd op zijne beurt vervangen door handelaars op Tobago en Grenada. (No. 557-617) op de overige eilanden buiten Jamaika, (No. 618-732) op deze aanzienlijke bezitting zelve, (733) terwijl een bewoner en kolonist de getuigenissen der kooplieden kwam aanvullen (No. 764-931) en (No. 1115-1157). Natuurlijk kunnen wij noch deze verklaringen ontleden, uiteenloopend en vaak tegenstrijdig als ze zijn, noch ook voortgaan met eene optelling van namen, ten onzent onbekend, noch zelfs ons aanvankelijk voornemen ten uitvoer brengen, om namelijk door eene bloemlezing uit den rijken voorraad van feiten zoodanige punten op te helderen als voor Hollandsche lezers belangrijk kunnen worden geacht. Want de aanmerking van Lord Granville wordt hier bevestigd; de Brit bepaalt zich liefst uitsluitend tot eigen bedrijf, hij concentreert zich op de zaak in behandeling. Zelfs een man, in gestadige aanraking met onze landgenooten, en bij velen onzer bekend, de Heer Sandbach van Liverpool, die jaren lang in Demerary verblijf hield, beleed zijne onkunde omtrent het beloop der vrachten tusschen Suriname en Holland, (No. 1966-1968) was zelfs in twijfel, of Britsche bodems op onze kolonie mogen varen (No. 1970); ja, wat meer is, wist niets omtrent de premiën van assurantie bij de Amerikanen (No. 1951) terwijl hij hunne schepen slechts oppervlakkig kende, en aangaande bootsvolk en maats
geene inlichting kon geven (No. 1971 en 1999). Een stadgenoot van dezen getuige Thomas Bouch, sedert veertig jaren in den handel op Demerara betrokken, gaf inlichtingen omtrent de West-Indische zaken met eene helderheid en duidelijkheid, die niets te wenschen overlaten. De vraag (sub No. 2071) luidt aldus: ‘Bijaldien wij door wijziging onzer navigatie-wetten vreemde schepen

{==612==} {>>pagina-aanduiding<<}
van alle natiën tot ieder deel van onze bezittingen en tot elken tak van onzen handel toelieten, terwijl onze bodems in andere koloniën en bij die natiën zelve aan de beperkingen van de scheepvaart-wetten in deze staten bleven blootgesteld, gelooft gij dan niet, dat onze scheepsreeders met groot nadeel moeten werken?
Als ik wèl versta, is de vraag deze: indien wij b.v. aan de Amerikanen al de privilegiën van Britsche schepen toestonden, en er tevens geene volkomen reciprociteit tusschen beide landen was, of dan de Amerikaansche schepen ruimer markt dan de Britsche zouden hebben. De vraag beantwoordt zich-zelve. Met betrekking tot dit punt zou ik de positie van Holland tegenover Java willen aanvoeren. Heden ochtend heb ik gepoogd te vernemen, wat het totaal bedrag is van de Hollandsche handelsvloot, maar ben niet geslaagd tot kennis hiervan te komen. Maar ik hoor toch, dat hunne handelsmarine in naauw verband staat tot hunnen handel op Java; en wierden de Hollanders gevraagd wat er van hunne scheepvaart zou worden bij het verlies dier kolonie, dan geloof ik, dat zij de gevolgen als hoogst verderfelijk zouden duchten. Ik meen dat alle scheepsbouw-materialen naar Holland moeten worden gevoerd, zoodat zij onder zeer nadeelige omstandigheden bouwen; en ik geloof niet dat zij goedkooper dan wij kunnen bemannen; desniettemin is hunne scheepvaart bloeijend, voornamentlijk door den handel op die ééne kolonie.’
2072. Onder genot van bescherming?
Ja. Ik ben door één' mijner vrienden te weten gekomen, dat de Handelmaatschappij onder Koning Willem I met drie schepen begonnen is, en dat zij er driehonderd had bij den dood van dezen vorst. En die schepen behooren tot de schoonste in de Indische vaart, en worden, naar ik meen, geheel door den handel met Java onderhouden.
2073. Neemt gij dan aan, dat deze handel zonder de uitsluitende maatregelen van het monopolie-stelsel niet zou zijn ontstaan?
Voorzeker niet; zelfs ben ik van gevoelen dat de handel van Holland kwijnen zou en met vernietiging worden bedreigd, zonder de vaart op Java.

{==613==} {>>pagina-aanduiding<<}

2074. Gelooft gij dat de producten van Java niet met andere schepen kunnen worden overgevoerd?
Ik geloof dat Amerikaansche schepen zich zeer spoedig in dien handel zouden dringen, indien hij voor alle natiën wierd opengesteld, en ik weet niet wat er dan van Holland als handeldrijvende natie worden zou.
2075. Weet gij ook wat de zuivere inkomst bedraagt van den handel op Java.
Neen. Ik heb dezen morgen te vergeefs statistische opgaven zoeken te bekomen. Wanneer een Engelschman de havens van Amsterdam en Rotterdam voor de eerstemaal ziet, staat hij verbaasd over die prachtige Oost-Indievaarders.
2076. Indien wij onze scheepvaart-wetten afschaften, zouden dan de Hollanders ook de hunne niet intrekken?
Ik denk neen. Wij moeten dit voorbeeld niet uit het oog verliezen als ter opheldering strekkend van de mogelijke gevolgen voor onze eigene scheepsmagt, bij gemis van bescherming in onzen kolonialen handel.
2077. Vergelijkt gij dan onzen handel bij dien op eene enkele kolonie als Java?
Neen, dat doe ik niet; maar ik houde het geval toepasselijk als men spreekt van het verlaten van een stelsel. Als ik let op hetgeen de Hollanders doen, en dan bedenk, hoezeer wij betrokken zijn niet bij een enkel eiland, maar bij een belang dat voor suiker alleen eene consumtie van 290 duizend tonnen beloopt, dan wordt het gemoed met twijfel vervuld, of wij bij verandering wel winnen zullen, en bekommerd over het groot gevaar dat wij loopen van te zullen verliezen.
2084. Zijt gij bekend met den handel op Java?
Neen. Ik geloof dat zeer weinige Engelschen er veel van weten; alleen de Hollanders zijn er mede bekend.
2085. Een deel van de Java-suikers moet naar Holland worden gevoerd; maar is het u bekend, dat er behalve deze aanzienlijke handel in gedreven wordt?
Ik meen dat somtijds Java-suiker hier te lande wordt aangebragt, en dat de raffinadeurs ze gaarne hebben.
2086. Wordt die suiker met Britsche of met Hollandsche schepen ingevoerd?
Ik geloof met Engelsche schepen.

{==614==} {>>pagina-aanduiding<<}

2087. Verondersteld dat aan Hollandsche schepen wierd vergund om de voortbrengselen van Java naar andere landen over te voeren, dan zou dit voor hunne handels-marine voordeelig zijn, niet waar?
Ongetwijfeld. Maar bij gemis van wederkeerigheid zouden wij daardoor lijden.
2105. Zijn de kosten van entrepôt en de pakhuishuren hier niet hooger dan in Holland?
Daaromtrent durf ik niets zeggen.
Onze lezers mogen oordeelen of veel gewigt aan dergelijke geisoleerde feiten en geheel individuele gevoelens te hechten is. Wij voor ons gelooven, dat de waarde en belangrijkheid eener enquête uit het vergelijkend overzigt der verklaringen van wederzijde eerst regt worden gekend; en dat van de vier-en-veertig deskundigen door de Lords gehoord niemand aanspraak heeft op onbeperkt vertrouwen. Een Engelsch schrijver over dit onderwerp Joseph Allen resumeert de voordeelen door Holland uit de afschaffing te behalen met deze woorden: De Nederlanders zouden op tweederlei wijze worden gebaat; vooreerst, door de openstelling van de vaart op onze Koloniën en den Indischen handel voor hunne bodems: en ten andere, door aanzienlijke vermeerdering van den stapel in hunne havens. Daarvoor kan Holland ons niets tot vergoeding schenken dan een aandeel in hunnen uitsluitenden handel op Java: - Het resultaat is derhalve niet moeijelijk op te maken: dat namelijk de ruil slechts voor ééne partij voordeelig zou zijn, en wij het oude spreekwoord zouden omkeeren: ‘een spieringje uitwerpen om een' kabeljaauw te vangen.’ - Wij willen daarom niets afdingen, op het belang van enkele bijzonderheden, door deze verslagen aan het licht gebragt; vooral niet betwisten, wat de Heer de Clercq, zoo schoon als waar aan het slot van zijn geschrift omtrent de studie dezer onschatbare bouwstoffen heeft opgemerkt. Aan het bekende parlements-lid Mitchell, die nog onlangs eene motie deed om de regten op het scheepstimmerhout geheel te doen vervallen, wordt door de Commissie sub no. 6589 gevraagd: Gij gaaft als uwe meening te kennen, dat in het handelsverkeer der wereld uitbreiding te wachten is; van welke zijde

{==615==} {>>pagina-aanduiding<<}
ziet gij die vermeerdering te gemoet? - Van alle zijden. Bij voorbeeld, naar mijne overtuiging, moet ons land als de aanzienlijkste wereldmarkt, en in bezit van de grootste kapitalen, in den natuurlijken loop der dingen het groote depôt, de stapelplaats van alle handelsartikelen worden: en naar mate wij restrictiën op den invoer wegnemen, wordt, dit spreekt van zelf - de stapel uitgebreid. De Heer Goschen betuigde voorleden jaar bij het Lagerhuis, dat Britsche schepen konden bevracht worden tegen 4 p. st. 10 sh. om suiker van Cuba herwaarts over te brengen, en buitenlandsche voor een pond sterling minder: de reden van dit verschil was daarin gelegen dat Engelsche bodems slechts voor onze eigene consumtie suiker mogen aanvoeren, en het natuurlijk gevolg is dit, dat eene aanzienlijke hoeveelheid suiker van onze markt wordt uitgesloten. Hetzelfde geldt van andere artikelen: hef belemmeringen der scheepvaart op, en Engeland zal de stapelplaats voor den wereldhandel worden: Wordt dan hier of daar in Europa de invoer van een of ander artikel gestremd, men zal zich tot ons wenden om het verlangde te bekomen, en hierdoor zouden Britsche schepen emplooi vinden: en wel geheel nieuw emplooi, omdat zonder aanvoer van deze goederen ook de bevrachting der schepen zou zijn uitgebleven.
6591. Wilt gij ons opgeven, waarom gij vermeerdering van handel te gemoet zien?
Het gebeurt ten allen tijde, dat zoodra men de verzending gemakkelijker maakt, het handelsvertier toeneemt. Letten wij op een land dat consumtie en uitvoer heeft, Rusland b.v.: - ontbreekt daar de scheepsgelegenheid geheel, of moet men twee drie maanden op een schip wachten, dan worden de goederen binnenslands verbruikt: maar men voert ze uit, zoodra er scheepsruimte is.
6600. Zoudt gij een grens weten aan te wijzen voor de vermeerdering van handel, nijverheid, voortbrengsels en bevolking der wereld?
Onmogelijk, voor geen van deze: maar dit kan ik met zekerheid zeggen, dat er in mijn eigen vak artikelen zijn die ons land in ruime mate noodig heeft, en van welke wij naauwlijks eenigen voorraad hebben.

{==616==} {>>pagina-aanduiding<<}

6601. Zoo men u voor twintig jaren naar onzen handelsen nijverheidsbloei op dit oogenblik had willen vragen, zoudt gij in eigen oogen niet dwaas zijn geweest, als gij den tegenwoordigen toestand hadt aangewezen?
Voorzeker. De invoeren zijn sedert twintig jaar derwijze toegenomen, dat men onmogelijk zeggen kan hoe verre ze nog zullen vermeerderen: en mogten zij niet vermeerderen, dan zeker zijn onze vooruitzigten bij den snellen aangroei onzer bevolking hoogst treurig.
6607. Het gevolg van de intrekking der scheepvaartwetten zou dit zijn, dat eene meer directe mededinging plaats had tusschen schepen van buitenlanders en de onzen: in hoe verre zijt gij door ervaring en kennis van scheepvaart in staat ons te zeggen, of wij de concurrentie kunnen doorstaan?
Voor zoo veel verkregen inlichtingen en eigen ondervinding gedurende eene reeks van jaren in het commité van Lloyd's opgedaan, mij in staat stellen te oordeelen, moet ik als mijn gevoelen uitspreken, dat ons land niet de minste reden heeft om de concurrentie van eenig volk ter wereld te duchten, evenmin wat de kosten van aanbouw, als wat loon en proviandering van scheepvolk betreft.
6609. Waarom zouden, bij afschaffing der navigatiewetten, andere natiën niet dezelfde houtsoorten kunnen aanvoeren als wij?
Omdat ik vermoed dat zij niet begrijpen wat onze reeders eerst onlangs hebben ontdekt, dat de duurste schepen ten slotte het goedkoopst zijn.
6610. Is het niet waarschijnlijk dat zij het toch wel zullen leeren inzien?
Misschien wel: maar door de uitgebreidheid onzer handelsbetrekkingen hebben wij toch veel boven hen vooruit. - Een ander reeder en koopman uit Newcastle, Christiaan Allhusen, sedert twee-en-twintig jaar Engelsch burger, telkens tot onderlinge vergelijking van allerlei schepen geroepen, laat zich op de vraag (6707): Wat is uw gevoelen omtrent de Britsche en vreemde schepen in hunne betrekkelijke waarde? aldus uit. Algemeen zijn de buitenlandsche niet zoo goed als de Engelsche: de Pruissen bouwen hunne

{==617==} {>>pagina-aanduiding<<}
schepen geheel van Pruissisch hout dat minder hecht is dan het onze. Voor de constructie van betere soorten hebben de Engelschen dit voordeel, dat zij alle materialen tegen lager' prijs dan eenige andere natie kunnen bekomen. De schepen in Finland of in Rusland gebouwd zijn goedkooper en van minder soort, maar zij duren veel korter, en zijn onbruikbaar voor de Indische vaart.
6732. Zoudt gij denken dat bij afschaffing der navigatiewetten, vreemde schepen hier in Engeland zouden komen herstellen en repareren?
Ja, in vele gevallen: en ik geloof tevens dat wij voor de buitenlanders nieuwe bodems zouden aanbouwen, omdat wij ze beter en goedkooper zullen leveren.
6733. Komen niet reeds nu vreemde schepen hier om te repareren?
Dat geloof ik wel. Ik ben in de gelegenheid geweest met Deensche gezagvoerders te spreken, en tot het besluit gekomen, dat hunne schepen duurder dan de onze zijn. - Stellig bewijs evenwel heb ik voor dit feit niet, maar wat Fransche bodems betreft, zoo weet ik zeker dat zij meer kosten dan Engelsche schepen.
6734. Is het repareren van schepen een voordeelige zaak?
Ja, dikwijls meer-winstgevend dan het aanbouwen van nieuwe, omdat niet ligt overeenkomsten bij herstellingen te maken zijn.
6736. Zou het niet kunnen gebeuren dat het hol in het ééne land, - de verdere uitrusting in een ander vervaardigd wierd, zoo als men zegt dat nu reeds met vele buitenschepen geschiedt?
Het kan zijn dat zoo-iets gebeurde: maar in dat geval zouden wij, geloof ik, er niet bij verliezen; want is het hol goedkooper in Pruissen, het overige hier voor minder prijs te bekomen, dan zou het gevolg wezen dat de uitrusting voor alle hunne schepen uit Engeland ontboden wierd.
6737, Het hol zou in Pruissen worden vervaardigd omdat het dáár minder kost.
Ja, doch zoo dit in ieder geval wierd gedaan, weet ik niet of de bosschen in Pruissen het lang zouden uithouden. - Opmerkelijk is nog de verklaring van een koopman uit

{==618==} {>>pagina-aanduiding<<}
Hamburg, Johan Caesar Godefroy, eigenaar van veertien schepen, te zamen metende zeven-duizend last.
6999. Waar zijn uwe schepen gebouwd?
In allerlei plaatsen: - te Bremen, in Zweden, ook in Hamburg: en deze laatste kosten het meest; maar de ondervinding heeft ons geleerd, dat de kostbaarste schepen, hoewel bij den aanvang duurder, op den langen weg het minst kosten.
7038. Gij hebt uw gevoelen omtrent de deugdelijkheid van Engelsche schepen gezegd, en dat deze de beste der wereld zijn voor hunnen prijs. Er bestaat onder ons geene wet die u verbiedt deze soort van schepen hier te bouwen, zoo gij dit goedvindt.
Maar er is één groot voordeel waarop ik uwe aandacht zou willen vestigen, het houden namentlijk van persoonlijk toezigt. Dit zou steeds van grooten invloed zijn bij mijne keus der plaats van constructie. Waar ik zelf verblijf houden kan, zou ik liefst bouwen: want al is ook de kapitein of opzigter bij-uitstek bekwaam, er doen zich ontelbare vragen voor, waaromtrent de eigenaar gehoord moet worden, en over welke te schrijven vervelend is. Wij hebben dit ondervonden met onze schepen in Zweden gebouwd. Met iedere post kwam er een vertoog van den kapitein, hoe dit of dat te doen? Wat ligt vermeden wordt ter plaatse waar men woont, en dus wel in aanmerking komt. Buitendien in mijne woonplaats ben ik bij alle mannen van het vak bekend: timmerlieden en leveranciers weten, dat zij bij eene goede behandeling voor mij blijven werken: weshalve ik van de stad mijner inwoning zeker goed werk krijg, iets dat ik van elders, - zoo als de ondervinding mij geleerd heeft - niet zoo stellig weten kan. - Een ander getuige legt eene lange lijst over van de scheepsbouwmeesters te Sunderland, die in zes jaren tijds hunne betalingen hebben gestaakt. Waarom, vraagt de commissie aan den Heer Richmond (8018) en met welk doel reikt gij deze stukken bij ons in?
Omdat men schijnt te betwijfelen dat de scheepsbouw een zoo schadelijk bedrijf is, als anderen en ik zelf wèl weten. Mr. Porter noemde het een winstgevend beroep, en sommigen zeggen of denken desgelijks: deze staten bewijzen dat het eene zaak van louter verlies is geweest.

{==619==} {>>pagina-aanduiding<<}

(8013) Mijne lijst bevat de namen van hen, die tusschen 1841 en 1847 zijn te gronde gerigt. Ontegenzeggelijk werd in Sunderland zeer goedkoop gebouwd: maar de resultaten waren allerongunstigst: de schepen kostten niet meer dan die te Dantzig vervaardigd: maar zij bragten den ondergang te weeg van de bouwmeesters of van hen die de materialen leverden.
Onze aanhalingen loopen ten einde. Misschien zijn nog de verklaringen van eenen Amerikaan, R.B. Minturn, van gewigt, in verband ook met het geschilpunt, dat omtrent de vaart op Californië tusschen Engeland en de Staten gerezen is.
8494. Is de scheepsruimte in Amerika sterk toegenomen gedurende de laatste jaren?
Ja, vooral sedert 1832.
8495. Ten gevolge vermoedelijk van het reciprociteitstractaat, in 1815 tusschen ons en de Vereenigde Staten gesloten?
Van 1816 tot 1832 was er geen vooruitgang in de vaart op het buitenland.
8496. Geheel niet, of niet aanzienlijk?
Er was teruggang.
8497. En sedert is zij snel toegenomen?
Ja. Reeds vóór 1816, tijdens de oorlogen tusschen Engeland en het vaste land, kwam een goed deel der vrachtvaart in onze handen. Bij het eindigen van den krijg bedroeg onze magt 800.760 tonnen; in 1832 slechts 686.990, zijnde eene vermindering van 113.770 ton.
8500. Wordt kustvaart met de binnenlandsche scheepvaart op ééne lijn gerangschikt?
Ja, met die over de groote meren en rivieren.
8532. Uwe tonnen staan niet met de onzen gelijk, wat inhoud betreft, niet waar?
Onze wijze van meten verschilt van die der Engelsche: wij hebben uwe oude manier nog steeds behouden. In Amerika wordt de achtersteven niet medegerekend, en dit verklaart grootendeels het verschil in meting tusschen Britsche en Amerikaansche schepen.
8537. Vanwaar krijgt gij te Nieuw-York uw eiken-hout?

{==620==} {>>pagina-aanduiding<<}

Grootendeels uit Virginia, over zee; het groene wordt geheel uit Florida aangevoerd: - koper en ijzer komt uit Engeland.
8538. Wordt daar inkomend regt van betaald?
Voor het ijzer dertig ten honderd: en van koper voor bouten wordt vijf pCt. gevorderd.
8539. En zeildoek, vanwaar trekt gij dat?
Tot voor weinige jaren hingen wij geheel-en-al van Engeland, Holland en Rusland af, zoowel voor het doek van vlas als van hennep gemaakt: nu beginnen wij eenig hennep te verwerken, en sedert lang zijn katoenen-zeilen in menigte gebruikt.
8540. Staat daarop ook eenig regt?
Ja, twintig pCt. ad valorem.
8541. Wat zijn de dagloonen der scheepstimmerlieden in Amerika?
Twee en een halve dollar, ongeveer tien en een halve schelling van uwe munt.
8542. Hoe veel uren werken zij?
In Nieuw-York tien uren op nieuw werk, en negen aan oud: dit onderscheid maken zij: voor repareren negen, voor bouwen tien. In Nieuw-Engeland arbeiden zij des zomers bijna twaalf uur lang.
8543. Kunt gij als scheepseigenaar opmaken, of de herstellingskosten voor uwe schepen in Engeland meer-of minder beloopen dan in de Vereenigde-Staten?
Wij hebben menigmaal in Engeland gerepareerd, en ondervonden dat het daar kostbaarder is dan in Amerika, zoodat wij de voorkeur en last aan onze kapiteins geven om alle herstellingen in Amerika te laten doen. Uwe wetgeving nopens de landverhuizers brengt mede, dat een schip, bij onderzoek niet volkomen-goed bevonden, geene passagiers aan boord mag nemen: en wij schrijven aan onze kapiteins voor om in geval een schip het onderzoek niet kan doorstaan, zonder passagiers huiswaarts te keeren liever dan hier zware reparatie-kosten te lijden.
8623. Men heeft aan de Amerikanen grooten naijver toegeschreven om hunne goederen van hier niet in Britsche - maar in Amerikaansche schepen te zien laden: is dit zoo?

{==621==} {>>pagina-aanduiding<<}

Ik ben zeker dat nationaal gevoel daarbij geen' den minsten invloed heeft.
8627. Er zou evenwel in zoodanig gevoel niets laakbaars zijn.
Maar ik ben overtuigd dat dit niet in het spel komt: en ik weet dat een aantal goederen voor Britsche rekening in Amerikaansche packet-booten worden overgescheept.
8628. Niets is natuurlijker dan dat men zijne waren op de goedkoopste en veiligste wijze verzendt?
Voorzeker: de koopman in Amerika zal ze ontbieden met die scheepsgelegenheid, welke best met zijne oogmerken strookt.
8694. Gelooft gij, dat bijaldien hier te lande de navigatiewetten wierden afgeschaft, Amerika weigeren zou om ons wederkeerige gunsten toe te staan?
Natuurlijk zou dit geheel en al van de handelwijze in ons Congres afhangen. Te oordeelen naar hetgeen ik aangaande de publieke opinie in Amerika weet, zou ik zeggen dat ons gouvernement gezind zou zijn om uwe regering in het vernietigen van belemmeringen volkomen te volgen: zelfs twijfel ik er niet aan.
8695. En gij denkt dat de openbare meening den bestuurders zou ter-zijde staan?
Ja ontwijfelbaar.
8696. De publieke opinie is dus, dat het voor de natie voordeelig zijn zou?
Ik moet aannemen dat men de kansen van winst en verlies voor Amerika wel zal berekenen, maar de strekking van het volksgevoel onder ons is nu ten gunste der opheffing van alle beperkingen des handels, en ik kan er bijkans niet aan twijfelen of ons bewind zou even ver als het Britsche gaan.
8699. Uwe kustvaart is geheel tot Amerikaansche schepen bepaald, niet waar?
Ja geheel.
8702. De scheepseigenaar in Amerika geniet over 't algemeen matige winsten?
Ja, dit is althans gedurende de laatste vijftien jaren het geval geweest.






{==622==} {>>pagina-aanduiding<<}

Een Prospectus.

Rembrandt van Rhijn hield welligt een praatje in de eene of andere taveerne, achter misschien maar een kanne peuzelaer, op den oogenblik waarin we, om den wille van het nageslacht, gewenscht hadden, dat hij op het Stadhuis te Amsterdam, - dat hij in Burgemeesters-Kamer toeschouwer ware geweest. Ondanks meer dan zestig jaren levens - en arbeidens! - die zijne vroeger zoo donkere lokken al reeds in vloeijend zilver hadden verkeerd, zou hij er met jongelingsijver naar papier en potlood gegrepen, zou hij er een regentenstuk hebben ontworpen, karakteristieker dan eenig, dat het Gemeenebest ons naliet. Of, wat dunkt u, zou het te veel van hem gevergd zijn geweest, dat hij voor eene poos van het genot des gezelligen verkeers met zijns gelijken - hoe lief het hem zijn mogt, - dat hij er voor dien morgen of dien middag hadde afgezien, om eene groep te schetsen, aan welke het weelderigst vernuft geen achtergrond geven kon, beter de waardigheid der hoofdpersonen uitdrukkende, dan dien, welken het vertrek zelf aanbood: - wichtjes met bondelpijlen, voor welke adelaars den spiegel beurden, - marmeren, corinthische zuilen, ter wederzij van een schoorsteenmantel, in wiens fries de zegepraal van Quintus Fabius Maximus was uitgehouwen, - hier en ginds eindelijk festonnen, waarop de beitel fortiter en prudenter te lezen gaf? Het is waar, onze grootste schilder vermeidde zich zijn leven lang slechts in sprekende gelaatstrekken, zoo als de heffe des

{==623==} {>>pagina-aanduiding<<}
volks er in onverbasterde oorspronkelijkheid dikwijls verrassendst en krachtigst aanbiedt; vermeidde zich vooral, ten gevolge zijner lievelingsvoorstellingen uit de gewijde geschiedenis, in die wijken der ten top van welvaart gestegen wereldstad, in welke de laauwe zon van het West voor den nakomeling Israëls eene ballingschap bescheen, zoo dragelijk als die ooit verdrevenen van haard en have vallen mogt! Maar al boden dan ook de gestalten, die hij in Burgemeesterskamer zou hebben aangetroffen, niet al de verscheidenheid aan, waarmede het volksleven op straat, voor iemand van zijne fantasie, kwistig, overkwistig heeten mag, toen men Zestienhonderd Acht en Zestig schreef, spraken geest en gemoed uit de physiognomiën onzer patriciërs nog te eigenaardig, om der studie van beide niet iets belangrijks te geven; - het was immers eerst achttien jaren nadat Constanter - zich eene toekomst denkende het toenmalig heden waard! - den Stichters van het Achtste Wereldwonder wenschen dorst:

Is 't ook soo voorgeschickt, dat dese marm're muren 
Des Aerdtrycks uytterste niet hebben te verduuren; 
En werdt het noodigh dat het Negende verschyn' 
Om 's Achtste Wonderwercks nakomeling te zyn; 
God, uwer Vadren God, God, uwer Kind'ren Vader, 
God, soo naby u, zy die Kind'ren soo veel nader, 
Dat hare welvaert noch een Huys bouw' en besit' 
Daer by dit Nieuwe sta, als 't Oude stond by dit. 


Rembrandt van Rhijn zoude op den 10den Augustus van het voornoemde jaar aan de langwerpig vierkante tafel als Burgemeesteren hebben zien aanzitten: Mr. Lambert Reynst - Cornelis van Vlooswyck, Heer van Vlooswyck, Diemenbroeck en Papenkoop, enz., - Cornelis de Vlaming van Oudshoorn, Ridder, Heer van Oudshoorn en Gnephoeck, enz., en Dr. Gillis Valckenier. Het zijn namen, der veelvuldige lijsten van Amsterdams regering niet vreemd; maar hoe zoude zijn penseel onze veder hebben achter zich gelaten, indien hij het viertal voor u vereeuwigd had, indien wij van uwe verbeelding niet het aanvullen van verspreide trekken behoefden te vergen. We beginnen met wat er ge-
{==624==} {>>pagina-aanduiding<<}
meens was tusschen deze mannen; wij doen het te eer, dewijl het andermaal het tijdstip herinnert, waarin wij hen voor ons zien; alle vier behooren zij tot ‘degenen, die hier ter stede den eed op 't Eeuwig Edict hebben gedaan.’ Zoo zegt de Historie, en nu, opslaande, wat zij van ieder in het bijzonder heeft geboekt, treffen wij het eerst Mr. Lambert Reynst aan, in dat jaar voorzittend Burgemeester, die van 1656 tot 1666 het schout-ambt bekleedde, en van wien wij, - zoo het ons veroorloofd is den tijd vooruit te loopen - u nog kunnen mededeelen, dat hij, ‘tegen het einde van Julij 1672, geraden vond op de Hoofdwacht van het Stadhuys zijne nachtrust te nemen, om te beter te zorgen voor de sleutels’ (der stadspoorten), welker bewaringe hem aanvertrouwd was. - Laat ons er mogen bijvoegen, dat hij den 10den September van hetzelfde jaar, bij een brief van Z.H. Willem III, uit het leger bij Bodegrave afgezonden, ‘ontslagen werd van de regering,’ niet, als ook beschreven staat, dewijl de Prins-Stadhouder hem of een der overige ontslagen heeren, ‘verdacht hield van pligtverzuim,’ neen, alleenlijk uit staatkundige inzigten, van ‘welker redelijkheid en gegrondheid hij zelf goed vond te oordeelen.’ - Het zijn maar
schrale airen, die wij lezen mogten; zal de oogst voor Cornelis van Vlooswyck overvloediger zijn? Vast eene eeuw vroeger namen zijne voorzaten reeds op de kussens met drie kruisen plaats; hij zelf bekleedde de burgermeesterlijke waardigheid ten derde male in het jaar 1660, en hoe dikwerf hem ook later die eere nog weêrvoer, in geen volgende vaag zijns levens bragt zijne betrekking hem met mannen in aanraking, die zoo grooten invloed op hunnen tijd uitoefenden, als zij deden, welke hij in het genoemde, namens Amsterdam, begroeten moest. Het waren, wij hebben er reeds in éénen adem van gewaagd, hoe hemelsbreed zij ook van elkander verschillen, het waren Karel II en Willem III, - de weder opgaande zonne van den Huize Stuart, bestemd om spoedig andermaal, en dan voor altijd, onder te gaan, en het rijsje uit den afgehouwen tronk der Oranjes voortgeschoten, dat op zou wassen ten boom, lommer genoeg gevende, om allen, die de hitte der geloofsvervolging ontweken, vrijheid te gunnen en vrede! - Amsterdam zond van Vlooswyck, met Huydecoper en van Beuningen en Pie-
{==625==} {>>pagina-aanduiding<<}
ter de Groot naar 's Hage, om er Karel II geluk te wenschen, dat Engeland nog eenmaal den schepter aan zijn geslacht had toevertrouwd, - van Vlooswyck was burgemeester, toen het tienjarig weesje, Willem III, aan het hoofd der Amsterdamsche Ridderschap, door de stad een ‘keer te paarde deed,’ en de knaap, door zijn moed en zijne minzaamheid, voor het minst het hart der burgeren mijnde, al mogt zijne moeder er niet in slagen de Vroedschap over te halen, haren ‘jongen zoon voor te schikken tot de hooge ambten, door wijlen zijnen vader bekleed.’ Eene enkele mededeeling nog, en wel deze, dat, wie ook in het jaar 1672 door Willem III uit het bestuur werden geschrapt, Cornelis van Vlooswyck niet, en wij gaan over tot den Heere van Oudshoorn en Gnephoeck, den Ridder Cornelis de Vlaming van Oudshoorn. Een ouder, een voor het minst vroeger reeds aanzienlijk
geslacht, dan dat der Vlooswycken, treft gij de Vlamingen van Oudshoorn alreede voor het Geusworden van Amsterdam onder de regeringspersonen aan, was Cornelis Jansz. van dien naam al in 1500 Schepen. Waartoe echter andermaal de lange lijsten des bestuurs doorloopen, om onzen Cornelis van 1649 tot 1655 schout der stad te zien? een schooner, een schaarser nog verdiende lof dan de aanzienlijksten te zijn geweest, komt de Oudshoornen der zeventiende eeuw toe; den lof, eene in die dagen zeldzame deugd in beoefening te hebben gebragt: tot de verdraagzaamsten van hunnen tijd te hebben behoord. Geen geslachtsboom der leden van dien huize is in ons bezit, en wij kunnen u dus ook niet mededeelen, welke de betrekking was van den Pieter van dien naam, uit den jare 1621, op den Cornelis van denzelfden stam des jaars 1672; maar hetzij ze tot elkander stonden als vader en zoon, of als oom en neef, er was verwantschap van zielen tusschen hen. Of herleeft de eerste, die zich niet ontzag met Rem Egbertszoon Bisschop, uit de ballingschap teruggekomen, openlijk te wandelen en te verkeeren, herleeft hij niet voor u in den laatste, als deze den Oud-Burgemeester Andries de Graef van het Stadhuis af tot naar de Haarlemmerpoort, tot op de trede van den postwagen naar 's Hage toe vergezelt, om hem voor de woede des graauws te beveili-
{==626==} {>>pagina-aanduiding<<}
gen? Beide bij twee wisselingen van regering in het bestuur gehandhaafd, de eerste door Maurits, de andere door Willem III, zagen zij zich na de verandering herhaalde malen tot burgemeesters herkozen; - boven den twist zijner tijdgenooten te staan, wordt bij wijle toch door de eene als door de andere partij gedoogd, geëerbiedigd en gehuldigd; er schuilt iets ontzagwekkends in, het voor den verdrukte te durven opnemen! - Dr. Gillis Valckenier is aan de beurt, de vierde der burgemeesteren, die wij zien aanzitten, de man, door Sir William Temple geschilderd, als met Hendrik Hooft Amsterdam regerende; Gillis Valckenier, - ‘peinsachtig, -
loos, - bedekt,’ - vergeet niet, dat het een voorzigtig staatsman was, die hem deze onbeminnelijke eigenschappen toekende! Verdient hij er om beklaagd te worden, dat de historie niets van hem berigt, dan dat hij het Eeuwig Edict uitdacht? de karikatuur, in één woord, van den steller der Acte van Seclusie! Eer men het toegeve, toone men ons in hem de groote gaven van geest, die bij den laatste het verlangen, zelf den staf te voeren, zoo niet wettigden, ten minste verontschuldigden! Wij, nakomelingen, zijn maar te zeer geneigd voorbij te zien, dat wij der eigenliefde van Joan de Wit schier het onmogelijke vergen, als wij eischen, dat zij in Willem III een genie zou vermoeden, waarvoor de luister van het hare tanen en onder moest gaan.
Rembrandt van Rhijn zoude, wij erkennen het gaarne, u niet enkel, als wij tot nog toe deden, in die vier mannen historische figuren hebben geschetst, - de krijtlijnen waren onder de doodsverf, en deze op hare beurt onder zoo donkere toetsen en zoo hooge kleuren schuilgegaan, dat gij, dank zijn meesterschap over licht en schaaûw, menschen hadt aanschouwd, dat ge, dank zijn zin voor gemoedsuitdrukking, ieders verscheiden aard bij den eersten blik hadt doorgrond. Eene onsterfelijkheid, als hij hun had kunnen verleenen, viel hun niet te beurt; maar de poëzij dier dagen heeft om hunne vast vergeten of verloren beeldtenissen - van mindere hand dan die des meesters - kransen gestrengeld, die na bijna twee eeuwen nog frisch mogen heeten; en vergunt ons, hoezeer in sommige opzigten even weinig burgerlijk

{==627==} {>>pagina-aanduiding<<}
waar als hare zuster, helaas! ten minste een blik op hun huisselijk leven te werpen.
Of wat dunkt u van een bijschrift als het volgende:

Op den E. Heere 
 
LAMBERT REINST, 
 
Schout, van wegen de Graeflykheit van Hollant, 
Zeelant, en Westvrieslant, t'Amsterdam. 
 
temperat iras. 
 
Was d'eer aen Tacitus, of 's weerelts hooftstadt Rome, 
Toen hy het Schoutendom bekleede, wys en trouw? 
Aen bey, sprak Themis, die dit vonnis vellen zou. 
Is 't billyk dat het Reght alle ontught regle en toome, 
Zoo blijf 's lants hooftstadt Reinst, en hy 's lants hooftstadt waert, 
Daer geen Domitiaen, maer wyze burgerheeren, 
Tot heil der Graeflykheit, de burgery regeeren 
Door zyn gezagh, en mont en 's Graven wettigh zwaert. 
Dus zien wy 't Recht door hem, den Schout door 't Recht verheven. 
Dus wort hy afgebeelt, om na zyn doot te leven. 


Hier hebt ge zijn pendant, tot in de hoofdgedachte toe:

Op Mevrouw 
 
ALEIDIS BIKKER VAN ZWIETEN, 
 
Gemalin van den Heere Lambert Reinst, Schout der Stadt 
Amsterdam. 
 
pudicitiam servat. 
 
Aldus verquikt de lieve Aleidis in haere armen 
Den Heer, die al den dagh, ten dienst van al de stadt, 
In 't overlastigh ambt des avonts afgemat, 
Zyn zon bedankt die hem komt koestren en verwarmen. 
Gelyk een dochter voeght van Swieten, die het volk 
Verdadigde, en verdiende eens Vorsten haet te draegen, 
Toen hy den Aemstel quam beleegren en belaegen, 
En dreighde 't edel bloet met zijnen blooten dolk. 
Men ziet goedaeterdigheit gemengt in zedige oogen. 
Dat zijn ze, die zijn hart tot haere min bewoogen. 



{==628==} {>>pagina-aanduiding<<}

Het lijdt geen twijfel, dat beide onder den indruk van Willem II's aanslag op Amsterdam werden geschreven, - maar niet altijd was de poëet zoo politiek. Gij weet het, een deftig zeventiende-eeuwsch huishouden prijkte op zijn zaal, niet slechts met de portretten van mijnheer en mevrouw; een familiestuk plagt er tegenover te hangen, en beider huwelijkszegen aan te biên. Ook bij Reinst droeg de pronkkamer roem op het nakroost van Lambert en Aleida, - het was Joan Lievensz., die hun drie zonen en twee dochteren op het doek had gebragt; - hoe? dat zegge u andermaal de poëzij:

Dry zoonen wijken geen Troiaensche jeught in 't rennen 
En paerderijden. 


We zouden durven wedden, dat de Reinsten flinke jongens zijn geweest; de gang der verzen getuigt er van:

Elk schijnt zonderling begaeft. 
Hetzy de ridder springt, of keert, of langzaam draeft, 
Of weghspoet met een vlucht, of in den ringh wil rijden; 
Hy toont zich afgerecht, en weet gevaer te mijden, 
Kort op te houden, en te steigeren met kunst, 
Te zwaeien rechts en slinx, en doorgaens met een gunst 
Zich zoo te maetigen, en op de maet te passen 
Dat hy natuurlijk uit den zadel schijnt gewassen. 
Aldus plagh Chiron op te passen en de jeught 
Geduurigh t'oefenen in ridderlijke deught. 
Zoo plaghten Kastor en ook Pollux op te zitten. 
Men ziet den klepper zich in 't oefenperk verhitten, 
En hoort hem brieschen. O doorluchtigh tijtverdrijf! 
Den allerjongste springt het strijtbaer hart in 't lijf, 
Als hy zijn' broederen een kans heeft afgekeeken. 
Het oorlogh is zijn lust. Dees borst, op alle streeken 
In 't vechtperk afgerecht, kan slagh en steek voorzien, 
En zou het wilde zwijn de tanden durven biên, 
Indien het in een bosch schuimbekkende aan quam streven. 


Het hachje! - welks voorstelling, ondanks al de verdienste dier verzen, nog in waarheid van voorstelling zou hebben gewonnen, indien de schilder ons, in plaats van eene uitheemsche natuur, het oord waarin wij geboren werden had doen zien, - indien de dichter van het Hollandsch ver-
{==629==} {>>pagina-aanduiding<<}
keer partij had getrokken, in stede van den Griekschen beeldenschat te plonderen. Een wandelrid door de Spanjaardslaan, een zeiltogtje op het Y, hadden zij minder gelegenheid aangeboden, om strijd het kloeke en het koene dier knapen te doen uitkomen? We zouden ons in dien lommer te huis hebben gevoeld, we hadden in dien golfslag ons wiegelied gehoord, - met de torens van Haarlem in het verschiet ware voor de poëzij het verledene herrezen en van het Holland harer dagen had zich het heden uitgebreid, met den spiegel der zee! Waartoe de gisping, vraagt men misschien, eener overigens zoo gelukkige proeve? Ons antwoord zal zich niet doen wachten: Lambertus Reynst en Alida Bikkers van Swieten hadden twee lieve dochters; maar wij bidden u, waarom van vrouwelijke voortreffelijkheid slechts één type gevierd, waarom al de eigenaardigheden van andere eeuw, van andere luchtstreek, anderen volksaard voorbijgezien en verloochend; waarom vooral den gezegenden invloed des Christendoms op de schoone helft van het menschelijk geslacht moedwillig miskend? Luister, ter regtvaardiging onzer klagt, luister naar zulken lof:

Maer om de dochters af te beelden naer het leven, 
Gelijk Apelles hant haer schilderde in 't saizoen 
Van 's levens lente, waer hier geest en kunst van doen. 
De schoone Elizabeth zou prijs op Ida winnen 
Voor Paris vierschaar, of by negen Zanggodinnen, 
Den ganschen zanghbergh met haer keele en cymbelsnaer 
Ten reie aanvoeren. Zet dees schoonheit op 't altaer 
Zy zal het kerkgewelf van Venus rijk stoffeeren, 
De minnaer haer met myrte en roozekranssen eeren. 
De zuster weet haer' galm te volgen, of zy maelt 
Gebloemt tapijtwerk, als een Pallas, met de naelt, 
En toont wat kunst vermagh en leerzaeme gewente 
Wanneer ze bloemen tart en verwen van de lente. 
Gelukkigh is de hant die zulk een puikbloem plukt, 
Waervoor de keurighste zich neight en nederbukt. 


De verzoeking moge groot zijn, de dochteren van Reynst, in tegenstelling dezer godinnen, hollandsch, hervormd, huisselijk te schilderen: een paar lieve gezigtjes, waarop roode en witte rozen hare kleuren schakeren - bruine kij-
{==630==} {>>pagina-aanduiding<<}
kers vol geestigheid, of blaauwe oogen, een hemel voor wie er in staren mag - lippen, in frischheid den meikersen gelijk, - levenlustige, openhartige, troniën: zedig, al weten zij van geen veinzend voor zich zien; gevoelig, al schittert heur blos van gezondheid u tegen; vrolijk, ofschoon - neen dewijl de vreeze des Heeren in hare harten woont, - die verzoeking moge groot zijn, herhalen wij, het is aan ons haar weêrstand te bieden. De poëzij heeft u nog slechts den Oud-Burgemeester voorgesteld - wij gaven hem dien ochtend, om de groep in veelzijdigheid te doen winnen, het gezelschap zijner drie ambtgenooten, - heeft zij ook dezen gedacht?
Vlooswyck voor het minst, Vlooswyck is voor vergetelheid beveiligd, indien het kracht van taal gegeven is zulks te doen.

Op den Edelen en Gestrengen Heer 
 
CORNELIS VAN VLOOSWIJK, 
 
Heer van Vlooswyck, Diemerdam en Paepekoop, 
Burgemeester en Raet van Amsterdam. 
 
pulchra pro libertate. 
 
Men ziet hier Vlooswyk niet, gelyk zyn jeught te paerde 
In 't heir der Staeten, voor Rynberk en voor Maestricht, 
Gewapent heenedraefde, en Aemstels eer bewaerde, 
Maer ryper, naer den eisch van 's burgervaders plicht, 
Gelyck hy stadt en lant en burgerrecht verdaedight, 
Of yvert om de Sont t'ontsluiten met een vloot. 
Terwyl de zeedraeck raest, van bloet noch roof verzadight, 
En gansch Europe dreight met dierte en hongersnoot. 
Apelles druckt hier uit wat geest en verf vermoogen, 
Een vroome rustigheid in 's Burgermeesters oogen. 


En wèl van harte wenschte de dichtkunst dier dagen zijner echtgenoote hare hulde toe te brengen:

Op Mevrouwe 
 
ANNA VAN HOORN. 
 
Gemalin van den Heer Cornelis van Vlooswyk, Heere van 
Vlooswyk en Burgermeester der stadt Amsterdam. 
 
incessu patuit dea. 
 
Geen Paris oordeel' wie van dry den prys zal winnen: 
Dry Godtheên smelten in dit eenigh schoon in een. 

{==631==} {>>pagina-aanduiding<<}

Apelles zat verruckt, hy zou het werk beginnen, 
Het fier en wys en schoon, en ieders voeglykheên 
En zwieren naer den eisch in Anna t'zamenvatten: 
Maer 't scheen dat vrouw Natuur hem heimlyk inneblies: 
Gy overlaedt uw' geest: dit zwaere werk zal spatten; 
Ik was in 't scheppen van die schoonheit al te kiesch. 
Hy maelde en vreesde 't beelt de leste streek te geven. 
Behaegt de schaduw elk, hoe schoon is dan het leven! 


Er is iets gelukkigs in den laatsten regel, en der gedachte, die het gansche bijschrift beheerscht, valt geene bevalligheid te ontzeggen; maar, des ondanks, hoe getuigt ook weder deze proeve van Helleensch-Hollandsche poëzij, dat dergelijke navolging, al wat er oorspronkelijks in andere tijden en andere toestanden schuilt, doodt; dat deze dichtkunst haar eigen vonnis velde, in haar eigen vers:

Wie zich aen iemant bint, blijft eeuwigh ieders slaef. 


Immers, het beeld, der Grieksche godenleer ontleend, veraanschouwelijkt u in Anna de degelijke Hollandsche huismoeder der zeventiende eeuw niet, die ‘twee paar lieve kinders’ voorbeeldig opvoedde, - van wie armen en kranken getuigden, ‘dat zij haar hart voor niemand sloot,’ - wier geest beschaafd genoeg was, om van ‘uitheemsch letterooft’ het keurigste te kunnen genieten. Immers, het zou u niet invallen te gelooven, dat dezelfde poëzij aan dezelfde vrouw regelen rigtte als de volgende, dat Anna van Hoorn, gade van Cornelis van Vlooswyck, als Maria Tesselschade Roemersz., de eere genoot zich een treurspel door Vondel te zien opdragen.
Gij vindt de verzen voor Jephta, of Offerbelofte:

Het heilighdom des bybels is behangen 
Met beelden, die Messias, hoogh gewyt, 
Uit beelden, en gemoeten met verlangen, 
Eer hy verschijnt ten offer op zijn' tijt. 
Zijn offerampt was uitgebeelt door dieren, 
En menschen. Zoo verbeeldde ons Abels lam, 
Verteert op 't eerste altaer in smoock en vieren, 
d'Onnozelheit, die 't kruishout op zich nam. 
Aldus verbeeldde ons Isack, offerreede 

{==632==} {>>pagina-aanduiding<<}

Op 't berghaltaer, den eerstgeboren zoon, 
En eenigen, die 't al verzoende in vrede, 
Wat knielen kon voor dien genadetroon. 
Het eenigh beelt van Isack kon verdoven 
Alle offermans, en offers van de wet! 
Maer deze maeght gaet al de mans te boven 
En geeft een kracht aen dees tooneeltrompet. 
De sterckste zwicht voor d'allerzwackste kunne. 
Gewis zy hoeft blancketsel noch cieraet. 
Schoon 't mansbeelt haer den offerpalm misgunne, 
Noch staet het stom voor d'uitspraek van haer daedt 
Als zy den eedt des vaders komt te hooren, 
Verschrickt ze niet, maer antwoort offerreedt: 
Heeft vader dit belooft, en Godt gezworen, 
Voltreck, voltreck uw woort en hoogen eedt. 
Dewijl u Godt aen Ammon quam te wreecken, 
Bezegel uw belofte: gun me alleen 
Dat ick bedruckt mijn maeghdom vier paer weecken 
Met speelgenoots in eenzaemheit beween. 
Gehoorzaem komt ze aldus in hooghe brozen 
Ten heiligen tooneele en outer trêen. 
Graftjoffers, stroit nu leliën, stroit rozen 
Voor 't morgenlicht, daer 't kruislicht op verscheen. 
En ghy, Mevrou, die Franschen, Italjaenen, 
Als neérduitsch dicht, in hunne spraeck verstaet, 
En menighmael tooneelen zaeght in traenen, 
Gewaerdigh toe te luistren naer dees maet. 
Ghy zult de zon van zege, hier betogen 
Met eene wolck van druck, niet zonder gunst, 
Zien schilderen tapijt, en regenbogen 
Van beeldewerck, te schicken naer de kunst. 
Magh deze maeght op uw behaegen stappen 
Ten offer, tot een' spiegel van de jeught, 
De Schouburgh zal in zijne handen klappen, 
De rou des volcks verkeert in volle vreught. 


Anna van Vlooswyck - van Hoorn aan het krankbed van een arme, of met hare wichtjes om haar heen, over den Statenbijbel gebogen, zich in de voorafschaduwingen des Heilands verdiepende, ziedaar eene voorstelling, die bijdraagt om ons de eenvoudige, eigenaardige grootheid van het Gemeenebest te verklaren; Anna van Vlooswyck - van Hoorn als eene Arcadische herderin, wat is zij anders dan maar eene figuur te meer du Siècle de Louis XIV?

{==633==} {>>pagina-aanduiding<<}

Onze derde Burgemeester - het wordt tijd dat wij er toe overgaan - onze derde Burgemeester, den man van ‘ridderlycken naem en stam, wiens overoude luister’, toen, ‘al omtrent dryhondert en vijftigh jaren geblonken’ had, ‘in den Heere Willem van Outshoren, en zijnen broeder Jakob, tot de hoogheit en eer des bisdoms van Uitrecht verheven: een stam die sedert eene lange ry van brave mannen uitleverde, waer onder zijne voorouders, grootvader en vader met lof gesteld’ werden, ‘naerdien zy het vaderlant en de stad’ Amsterdam, ‘door getrouwe diensten aen hunne nakomelingen eeuwigh verbonden,’ onze derde Burgemeester werd door de poëzij zijns tijds als gelukkig vader vereeuwigd. Of, wat dunkt u, mag hij trotsch geweest zijn op eene dochter, de volgende lofspraak waard:

Op d'afbeeldinghe 
 
der Hoogh-Edele Mejoffer 
 
MARIA VAN OUTSHOREN, 
 
door Filips Koning. 
 
surgens aurora. 
 
Zoo leliblank verrijst met heldre morgenstraelen 
Opluikende Marie, in 't scheiden van den nacht, 
t'Outshoren uit den droom, op zang van nachtegaelen 
En leeurik, daer in 't groen de zangrey haer verwacht. 
De jonge Ridders, die in haegh en laenen duiken, 
Aenschouwen ze met lust, en vraegen onderling 
Wie dees geslote roos ter goeder tijt zal pluiken: 
Wie zulk een blanke hant vereeren met den ring. 


Tot dus verre - want we wijken niemand in lust, ook in die minder oorspronkelijke dan ontleende poësie galante, wat zij waarlijk schoons aanbiedt, warm te bewonderen, en, om dit onverdeeld te kunnen doen, bepalen wij ons tot deze inderdaad allerbevalligste groep.
Ons blijft nog over den omtrek van Mr. Gillis Valckenier aan te vullen; maar van hem heeft de dichtkunst zijner dagen gezwegen - wat nood? is er iemand onder onze lezers,

{==634==} {>>pagina-aanduiding<<}
wien het niet heugt, hoe die der onze hem heeft gekastijd? Het Holland der zeventiende eeuw zou eene tiende Muze hebben begroet in haar, die de vergetelheid te ligt een vloek achtte, voor zoo veel middelmatigs aan zoo veel zelfzuchtigs gepaard, - dat der negentiende huldigt in haar eene even begaafde als beminnelijke fee, ook wanneer zij, als voor Valckenier, den tooverstaf slechts opvat, - om te tuchtigen 1.
En nu, wat dunkt u, was het wenschenswaard, dat Rembrandt van Rhijn ons van die vier mannen, - den strengen Reynst tegenover den kunstlievenden Vlooswijck, en den hoffelijken Oudshoorn dubbel innemend bij den sluwen Valckenier, - dat hij ons van deze een flinke groep had geleverd, een groep, zoo als er op den 10den Aug. 1668 voor zijne hand in burgemeesterskamer op het doek te brengen viel? We vleijen ons, dat uw antwoord toestemmend zal zijn, - ge zoudt ons anders niet zoo verre zijn gevolgd. Maar wij hebben tot nog toe slechts van vier mannen gesproken, en toch was er een vijfde in het vertrek, een vijfde, op wien de schilder misschien het hoogste licht had doen vallen, al stond hij maar van verre, halfweg tusschen de tafel en den drempel, al wachtte hij tot het woord tot hem zou worden gerigt, eer hij, na de zwijgende groete, den mond opdeed. Echter was die man ouder dan een der aanzittende burgemeesteren; - de tachtig reeds voorbij, hadt gij er hem, om regtheid van schouders en vastheid van knieën, bij den eersten blik naauwelijks zeventig toegekend, - een flinke, fraaije type des ouderdoms, als zich de waardigheid, hem door de natuur verleend, daar niet had moeten buigen voor de waardigheden, door de zamenleving aan geboorte en fortuin verknocht. Rembrandt van Rhijn zou hem op den voorgrond hebben gebragt, dewijl zijne gelaatstrekken het in uitdrukking wonnen van die der vier burgemeesteren, dewijl de weinige witte lokken den kalen schedel sierlijker stonden, dan een der grillige hoofdtooisels den getabberden; - wij mogen het eerst later doen; want de voorzitter Reynst heeft in een bundel

{==635==} {>>pagina-aanduiding<<}
bescheiden nog het stuk niet ter hand, dat den oude betreft. De oude! - dien viermaal twintig jaren levens niet het eenige goed hebben gewaarborgd, dat op zijn leeftijd nog lust tot leven geeft: - de onafhankelijkheid. Grijsheid heet 's levens kroone, en wie is er, die het wederspreken zal, mits men haar niet in gebogen houding voor menschen hebbe te dragen? - voor God buigt zich tachtigjarige ervaring niet slechts gedwee, maar gewillig!
Er waren onder de tijdgenooten, onder de vrienden diens ouden, wier levensavond benijdbaar heeten mogt; niet slechts mannen van stand en mannen van studie, die, met het zesde kruis, kabinet en katheder voor eigen haard of eigen hoeve hadden vaarwel gezegd, maar ook lieden van de beurs, lieden van allerlei bedrijf zelfs, vermogend geworden eer hunne vingeren verstramden - het eerste was hem zoo min gegund als hij in het laatste was geslaagd. De beklagenswaardige! - Hij had rondgewandeld onder hoog geboomte, op het stille land de kruin eens staatsmans voor de zonnestralen schuttend, minder dan de zijne vergrijsd. Hij had dezen welsprekend hooren worden bij de beschrijving der weelde, eindelijk geen anderen doolhof meer te kennen, dan den vrijwillig ingeslagenen des wouds, - waarin de wildzang het wijlen lust maakte, - waaruit de klok der kleine kerk, van verre, op den noen, den weg huiswaarts wees. Hij had hem vergezeld in zijne kweekerij, de gewassen van vier werelddeelen aanbiedende, en het gebloemte aller jaargetijden rijk; en eerst als de gastheer, die, wat hij ook aan het hof mogt hebben achtergelaten, zijn hart in de afzondering had medegebragt, eerst als deze den lof van het landleven besloot met de opmerking, dat de natuur, anders dan de mensch, naauwelijks van teloorstellen weet, eerst dan had onze gast gezucht, diep gezucht, - maar niet van nijd. De belangwekkende, dunkt ons. - Hij had aangezeten in de zaal eens handelaars, die zijn gelijke was geweest, die zijn meerdere was geworden, aangezeten in een dier vertrekken, wier vorstelijke stoffering niet louter verbaasde door pracht, maar tevens bij het algemeen den zin voor de wonderen van beitel en penseel ontwikkelde, en hij had zich in beide verlustigd, verlustigd met al het vuur van een keurig kenner der

{==636==} {>>pagina-aanduiding<<}
kunst. Gezond van gestel, - opgeruimd van aard, - blij van geest, had hij, zonder sombere tegenstelling van zoo veel welvaart met eigenen wederspoed, de geneugten van den overvloedigen disch gesmaakt, tot de heer des huizes zich de feestbokaal brengen liet, tot hij stilte verzocht en verkreeg. ‘Het welzijn van mijn afwezigen zoon’ mogt de vader dan tot zijne gasten zeggen, mogt het zeggen met diep bewogen stem, daar het een zoon gold in den verren vreemde nieuwe bronnen voor hunnen handel opsporende, nieuwe volken cijnsbaar makende aan Holland, - wat deerde onzen oude, dat de beker, tot hem gekomen, beefde in zijne hand, - dat zijne borst van de teug dreigde te stikken? - Voorwaar, beklagenswaardig en belangwekkend tevens. - Hij had den kring van zijn gezellig verkeer zien inkrimpen met de spanne levens, die hem waarschijnlijk nog overschoot, maar waar hem, onder de gegoede burgerij, op bruiloft of doopmaal bestevaêr of bestemoer, waar hem, op zijn dagelijkschen weg langs de straat, ons lager volksleven verraste met een woord of blijk, dat een gelukkigen ouderdom teekende, gelukkig ondanks middelmatigen zegen, gelukkig ondanks gebrek zelf, dewijl liefde aanvulde, liefde schoorde, liefde verdroeg, - daar schoten hem de oogen vol tranen, daar werd hij somber te moê!

Hoe menigh vader lijdt in zijnen zone alleen. 


Het was zijn geheim, het was de oorzaak zijner armoede en zijner afhankelijkheid: het kind naar hem genoemd, had hem zijn vermogen gekost, na hem de beste jaren zijns levens te hebben vergald. Leeg van hoofd en los van zinnen beloofde reeds het jongske hem weinig vreugd en was de borst voor zijn bedrijf maar ten halve bekwaam geworden. Nering, handel, wetenschap, wat men zich wijde, zij eischen den geheelen mensch, - de ligtzinnige gelooft, dat eene vlugtige opvatting er toe volstaat. Een vroege echt, - een weduwenaarschap met drie kinderen, - een tweede huwelijk, dat hem al verder aan 't hollen hielp, welke moest de afloop van zulk een leven zijn? Wat anders dan een verhaaste dood, nadat eerst van den vader het offer zijner fortuin was gevergd geworden, om eene schandelijke bankbreuk te ver-
{==637==} {>>pagina-aanduiding<<}
hoeden, - nadat deze zich, zwaarder strijd nog! - verpligt had gezien den zoon, die al zijne verwachtingen had verijdeld, ‘maar toch zijn kind bleef,’ naar de Oost-Indiën te zenden, neen, dit slechts door middel van een bevel des bestuurs, dit niet zonder ingeroepen dwang had kunnen doen. ‘Hij storf op de reize,’ - onbeweend? wie het u zegge, geloof hem niet. Er komen oogenblikken, waarin die tachtigjarige zijns gedenkt en zijne ziel Gode beveelt, - al rolt dan ook bij de heugenis van vergeefsche vermaningen, van beden, door geene boete beantwoord, de klagt van zijne lippen:

Wat is de kinderliefde krachtigh 
En oudersliefde kout en kil. 


Wij keeren terug in burgemeesterskamer, zoo ge wilt, waar onze oude nog altijd tusschen tafel en drempel staat, waar zijn blik, verre van onze vier bekenden te bespiên, langs de historie-stukken aan den wand en van Marcus Curius naar Fabricius zwerft.
‘Eilieve!’ wenkt Reynst den jongsten zijner ambtgenooten, - en onze grijsaard heeft naauwelijks het afbreken der stilte opgemerkt, of het klinkt hem toe:
‘Treê nader, Vondel!’
‘Als ge het mij gunt, Heer Valckenier!’ antwoordde de grootste man, dien Amsterdam binnen zijne muren had, - want het was inderdaad Joost van Vondel, dien wij voor u opvoerden, geroepen in burgemeesterskamer, in meer dan tachtigjarigen ouderdom. Onder het naderen streek de regterhand, die zoo menig meesterstuk schreef, zachtkens de weinige overgebleven haren uit het gezigt; want aandoenlijker dan bij Göthe, golden bij hem de woorden van deze:

Ach! die Scheitel umwallt reichlich die Locke nicht mehr: 
Da bedarf man der Kränze, sich selbst und Andre zu täuschen; 


Maar welk een krans had Holland voor hem gevlochten? welk een krans vergunde het hem, dat hij zich zelven om den naakten schedel wond? Suppoost in de Banck van Leeninghe, stond hij daar in eerbiedige houding voor mannen,

{==638==} {>>pagina-aanduiding<<}
die zijne zonen hadden kunnen zijn! de dichter van ‘Lucifer,’ sedert tien jaren Suppoost in den Lombard, door voorspraak van Anna van Hoorn, Vrouwe van Vlooswyck.
‘Vondel!’ sprak Reynst, ‘het deert mij het u te moeten zeggen, maar de vroegere klagten over verzuim in het boeken der panden, hebben zich herhaald, - uwe jaren klimmen.’ -
Eere hebbe het hart des oud-burgemeesters, hij verweet hem, in het gezigt van Fabricius en Marcus Curius door hem in dat vertrek bezongen, ten minste niet, dat hij in de Banck van Leeninghe verzen schreef.
‘Vast een en tachtig, Heeren!’ trilde het.
‘En dus hebben burgemeesteren besloten u te ontslaan.’ -
Reynst hield op, Reynst zag zijne ambtgenooten een oogenblik aan, zij waren, als hij, getroffen door de uitdrukking van het gelaat van Vondel bij die woorden; - wat er in het gemoed van dezen omging, wie beschrijft het u? Broodsgebrek in den ouderdom, de dankbaarheid van een gemeenebest! - was het wonder, dat de nog altijd forsche wenkbraauwbogen, dat vooral de hooggewelfde van het regteroog, zich een omzien fronsten, met al de verontwaardiging, die den hekeldichter in zijn krachtigsten tijd had gekenmerkt? Toch was het maar een voorbijgaande wolk, - daar gloeide uit die bruine kijkers het zelfbewustzijn der zege, hem bij het nageslacht gewaarborgd, het bewustzijn der onsterfelijkheid door hem verdiend, als zij die hem brood onthielden, als de Patriciërs voor wie hij al de medegedeelde lofdichten had geschreven, zouden vergeten zijn! Rembrandt van Rhijn! op, van uit uwe taveerne, op, van achter uwe kanne peuzelaer, wat mart gij ons dien blik te vereeuwigen? Het is te laat: de gloed verflaauwt reeds, - Vondel buigt zich voor het besluit van Burgemeesteren, neen, voor de beschikking Gods! Hij herinnert zich zijne eigene woorden:

Al wie door ootmoed wort herboren 
Is van het hemelsche geslacht. 


‘Het zou kwalijk passen, Heer van Oudshoorn!’ zegt hij, den stoel afwijzende, dien deze, opgesprongen, voor den ge-
{==639==} {>>pagina-aanduiding<<}
troffen grijsaard bijschoof, ‘maar het aanbod teekent uwe heuschheid.’ -
‘Burgemeesteren ontslaan u, doch met behoud uwer wedde, vader Vondel!’ vertroost hem de niet slechts adellijke, maar ook edelaardige man.
‘Hebt dank, Heeren! hebt dank!’ en onwillekeurig strekte hij de handen naar hen uit, - Gillis Valckenier, die ter zijde ging, gevoelde zich niet waardig ze te drukken, - ‘hebt dank voor dat ontslag uit mijnen kerker!’
Hij had tien jaren in den Lombard gezeten!
‘Spijs overmorgen ten onzent,’ besloot van Vlooswyck, ‘ge zult mijner huisvrouw en mij genoegen doen.’
En Vondel was voor de laatste maal zijns leven in Burgemeesterskamer geweest.

Holland had zijn eersten dichter niet duur, voor eene jaarwedde van zes honderd en vijftig gulden, ingaande in een en tachtigjarigen leeftijd; zoo min de Prinsen van Oranje als de Mannen van Joan de Witt hebben 's lands penningen verkwist, om zich lof te hooren zingen. Echter deed Vondel het bij beurte beide, - de overtuiging, waaruit zij ontsproot, meer nog dan al hare overige verdiensten, is het geheim der tooverkracht zijner poëzij. Als schier ieder groot genie het kind van een grooten tijd, spiegelt hij, aan staats- noch aan stadhouderlijke partij uit belang verbonden, al de wisselzucht, al de worstelingen van regerings- en godsdienstbegrippen der zeventiende eeuw eigenaardig af. Het is niemand verboden te wenschen, dat hij er boven hadde gestaan, mits men billijk blijve erkennen, hoe hoog hij zich vast verhief. Open oor en open zin werd het ruwe speeltuig des voorgeslachts door zijne vingeren opgevat, en hoor, niet enkel smelten de vroeger schorre snaren eensklaps zamen tot weergalooze harmonie, maar de meesters staan verstomd bij dien vollen vloed van toonen eener nieuwe harpe, en de wereld geeft der Hollandsche Zangster eene eereplaats onder haar tal van talen. Open oog en open harte beleeft hij den bloeitijd van ons gemeenebest, en zie, zijne werken worden niet slechts

{==640==} {>>pagina-aanduiding<<}
gedenkstukken der stoffelijke en zedelijke grootheid eener vrijgevochten natie, neen, over het eene als over het andere halfrond, en in het veld als op de zee, zweeft Vondels dichtkunst de overwinnende vanen en vlaggen voor!
Liefde voor het land, dat zijner vervolgde jeugd veiligheid had verleend, liefde voor de kunst zijner keuze vooral, niet enkel met opoffering van tijd, ruste en goud, maar tot zelfverloochenens toe aan den dag gelegd; ziedaar wat de tachtigjarige ons aandoenlijk veraanschouwelijkt. Wij hebben vergeefs geschreven, als het iemand verbaast, dat de vernieuwde voorstelling ons tot de vraag leidt, of ten minste de nakomelingschap den meester heeft vergoed, wat de tijdgenoot jegens den mensch te kort schoot? Vondels naam, antwoordt men misschien, is vermaard genoeg, - alsof een ijdele galm zoo hoog en heilig eene eerzucht bevredigen kon. Vondels geest - men aarzelt, - Cats te lezen ging nog aan, hij is zoo bevattelijk; - Huyghens beloont ten minste hier en daar door de aardigheid; - Hooft is voor de liefhebbers; - Vondel - maar wie heeft een Vondel? de oude uitgave wordt zoo schaarsch.
Er waren, die een Vondel hadden en hun loon vonden voor de liefde, waarmede zij zich de studie zijner werken wijdden; uit den jongsten tijd heugen er ons drie; eischt gij, dat wij ze u noemen? Het eerst, - niet alphabetisch, maar naar dagteekening is dan de beurt aan Sybrandi, die zich de ondankbare taak getroostte eener onmogelijke vergelijking van Shakspeare met Vondel, en er door Teyler's genootschap voor werd bekroond. Ten tweede, - maar er zijn weinig opstellen in dit tijdschrift geplaatst, die zoo lang in heugenis zullen blijven als de Vondel met Roskam en Rommelpot van Bakhuyzen van den Brink, dat ge straks weder ter hand zult nemen, om onze bijdrage te vergeten. De derde - het graf heeft zich over hem gesloten, maar ook in het rijk der dooden voegt der waarheid het woord; - de derde, die den smaak voor Vondel trachtte te verlevendigen, was Lulofs, en zoo een zijner werken bestemd is om vrucht te dragen, het moet dat zijn, con amore geschreven.
Wij willen volgaarne den aanvankelijk gunstigen uitslag dier verscheiden pogingen zien in het prospectus eener nieu-
{==641==} {>>pagina-aanduiding<<}
we uitgave van de ‘Werken van J. van Vondel, met Verklaringen en Aanteekeningen door Mr. J. van Lennep,’ in 1849, te Amsterdam, bij M.H. Binger uitgegeven. Wij begroeten dien vooral in het groote getal inteekenaren, dat de verwezenlijking van het ontworpen plan waarborgt. En niemand geeft liever gehoor aan de bede des begaafden Schrijvers, die de Verklaringen en Aanteekeningen op zich nam, om zijne uitnoodiging aan allen, die hem daarin zouden kunnen bijstaan, algemeen te maken, dan wij het aan den voet dezer bladzijden doen. Het is ons een welkom bewijs, dat, tot hoe weinig die vurige bewonderaar van Vondel zich, blijkens de proeve bij het prospectus gevoegd, ook verbonden hebbe, hij zich met geweten van de taak denkt te kwijten, dat het zijn wensch is meer te geven dan hij beloofde. Van Lennep ziet volkomen in, vertrouwen wij, dat hij daardoor slechts de verwachtingen vervullen zal, die ons volk regt heeft, van hem bij dezen arbeid der liefde te koesteren. Immers, waaraan anders dan aan zijnen naam, valt de ruime deelneming dank te weten? - de glypographie der negentiende eeuw blijft te diep beneden de etskunst der zeventiende, om haar te verklaren; en ons publiek moet nog eerst weder tot Vondel worden gebragt, eer het belang in hem stellen kan. Van Lennep achtte het zich eene eere dit te doen, - zijn stand sluit hem de Archieven van Amsterdam open; zijne studie onzer historie en onzer poëzij geven hem elken schuilhoek bloot. Vondel worde gekend, Vondel worde genoten, en terwijl het volk onder zijnen invloed wast in burgerzin, burgertrouw en burgerdeugd, blijke, door van Lennep, voor ieder Bilderdijk's wonderspreuk waarheid:

Lees Vondel duizend maal, gy leest hem telkens 't eerst. 
Ziedaar, waar de echte kunst of ijdle rijmzucht heerscht! 


e.j. potgieter.








{==642==} {>>pagina-aanduiding<<}

Uitnodiging.

Met de door den Boekhandelaar M.H. Binger aangekondigde Prachtuitgave van VONDELS Dichtwerken zal eerlang een aanvang worden gemaakt. De ondergeteekende wenscht den tekst des Dichters zoo zuiver mogelijk terug te geven, en tevens de daarby te voegen verklaring en aanteekeningen zoo volledig mogelijk te maken. Hij richt daarom by dezen een bescheidene uitnodiging tot allen, die in het bezit mochten zijn van oude en min bekende uitgaven van een of meer van Vondels werken, van handschriften des Dichters, van historische of kritische beschouwingen van zijne voortbrengselen of van eenige andere stukken, van welken aart ook, vondel betreffende, om die, voor eenigen tijd, hem, tegen behoorlijk bewijs van ontfangst, ten gebruike te willen afstaan, en die in dat geval te doen toekomen aan het adres van bovengenoemden Boekhandelaar, te Amsterdam, op de Heerengracht over 't Park.

Amsterdam, Maart 1850.
j. van lennep.







{==643==} {>>pagina-aanduiding<<}

Iets over de blinden.

De Blindgeborene in de Maatschappij. Opmerkingen en wenken voor allen, die belang stellen in de vorming van Blinde Kinderen, door J.J. Alberda. Te Leyden en Amsterdam, bij J.H. Gebhard en Co. 1849.


Het Blinde Kind. Handleiding voor Ouders van Blinde Kinderen, Onderwijzers en Leeraars van de Godsdienst, bevattende aanwijzing voor de eerste Opvoeding en het eerste Onderwijs der Blinden: door Denzelfden. Te Leyden en Amsterdam, bij J.H. Gebhard en Co. 1850.


Ich höre die Menschen; ich sehe sie nicht! 


Ge kent Keller's roerend lied, waarin hij Holtey's kinderlijk vrome gedachte in toonen poogt uit te drukken. Het ging u als mij; de blinde zanger stond duidelijk geteekend voor uwen geest, nadat het diepe altgeluid der gevoelvolle vrouw al den weemoed zijner klagt in uwe borst had overgeplant. Maar was dit de eenige uitwerking van het treffende lied? Had het zijn doel geheel bereikt, nadat het eene vlugtige zenuwtrilling, een gemengd gevoel van lust en smart bij den hoorder had te weeg gebragt? Ongaarne deed ik het onregt dier onderstelling wedervaren hetzij aan den dichter hetzij aan den toonkunstenaar. - Ich höre die Menschen, ich sehe sie nicht! Die droevige kreet der wanhoop bevat eene

{==644==} {>>pagina-aanduiding<<}
wereld van gedachten en gewaarwordingen. Het is alsof de ongelukkige Blinde u daarmede wijzen wilde op de eindelooze reeks zijner ontberingen, op de boeijen van afhankelijkheid en hulpbehoefte, die tot aan zijn laatsten ademtogt hem om de lendenen geslagen zijn; op het gemis der duizendvoudige genietingen, zoo ruimschoots zijnen overigen natuurgenooten toegedacht en hem alleen onthouden. En zouden wij dan niet luisteren naar zulk eene klagt? zouden wij niet luisteren, met het ernstig voornemen, om naar leniging, hulp en troost om te zien, en voor ons zelven uit des blinden toestand leering te trekken?
De nieuwere litteratuur, die men eene poos tijd de romantische noemde, kiest zich bij voorkeur het ongewone, wonderspreukige, verbeeldingtreffende, tot voorwerp van beschouwing. Zij doelt op sterke indrukken en hevige gewaarwordingen, door de voorstelling van het geheel anders zijn dan het gewone zijn. Eugène Sue voert ons rond in de cloaques van het maatschappelijk leven, om er diamanten te zoeken. De alom heerschende ‘soif des émotions’ is voor een deel oorzaak en gevolg van die rigting. Vreemd intusschen mag het schijnen, dat, terwijl men ter liefde van de tegenstelling zoo zorgvuldig de slagschaduwen van het sociale leven exploiteerde, men aan de physische infirmiteiten en hare terugwerking op het menschelijk bestaan zoo weinig aandacht schonk. En toch, ook op dat gebied ligt onuitputtelijke stof voor indruk en gewaarwording. Bespied slechts het leven van den Blinde, zie wat hij bezit en wat hij derft, en bereken de gevolgen van beiden. Duizende, ja millioenen indrukken, waarvan zoo vele verrukkelijk genoemd kunnen worden, ontvangt de mensch door het zintuig des gezigts. Denkt men zich al die gewaarwordingen en voorstellingen eens weg, die door middel van het oog in ons hart en in ons verstand gewekt worden, dan zal men met ontzetting de leegte ontwaren, die daardoor in ons leven ontstaat; want wat is dat leven toch anders dan de aaneengeschakelde terugwerking op prikkels, die nu eens bij voorkeur het ligchaam, dan weder meer den geest treffen en door de zintuigen tot ons bewustzijn komen?
Maar ga verder en treed in bijzonderheden. Sluit zelf voor een oogenblik het oog en verbeeld u, dat gij hen niet kondet

{==645==} {>>pagina-aanduiding<<}
zien, die u dierbaar zijn; dat gij alleen hunne stem hooren' hunne hand voelen, maar hun vriendelijk oog, hun welwillenden lach niet aanschouwen mogt; dat gij de uitdrukking van welbehagen niet kondet genieten, die zich op hun gelaat vertoont en in hunne gebaren zich kenbaar maakt, zoo vaak zij tot u het woord rigten. Stel het u voor, dat gij uwe ouders, uwe vrienden, dat gij allen, aan wie gij de innigste liefde toedraagt, eene liefde, waarin zich de geheele kracht van uw wezen openbaart, dat gij ze nooit hadt gezien, dat gij ze nimmer zoudt zien, en dus geene voorstelling van hen kondet hebben, dan voor zoo ver de andere zintuigen ze u bezorgd hadden. Bereken wat er overblijft van het genot van zoo menig heerlijk natuurtooneel, van zoo menig schoon kunstwerk, van zoo menigen maatschappelijken toestand, die allen thans, in hun geheel, door al hunne bijzonderheden tegelijk, u aantrekken, of uwe belangstelling gaande maken. En zeg: zoudt ook gij niet, met de wanhoop in het hart, uitroepen: ‘ich höre die Menschen, ich sehe sie nicht?’
Dringt deze voorstelling eerst en vooral tot deernis en medelijden, het is de erkenning tevens, dat de zorg voor de blinden eene eigenaardige plaats op het gebied der philantropie behoort in te nemen en de ijverigste belangstelling verdient van hen, die den toestand der tegenwoordige maatschappij willen helpen verbeteren. Vestigt men daarbij het eerst het oog op de verzorging van armen, van zwakken en gebrekkigen, dan zullen de blinden daarbij niet lang buiten aanmerking kunnen blijven. Hun aantal toch is grooter dan men wel denkt. Één blinde op de duizend zielen: het mag inderdaad eene ontzettende verhouding heeten. En hoe velen hunner zijn niet van alle doelmatige leiding, van alle hulp en verpleging verstoken, daar dit ongeluk, zoo als vaak het geval is, juist dáár het eerste treft, waar de ontberingen reeds zoo menigvuldig, de behoeften het grootste zijn. Bij vele kinderen der armen ontstaat de blindheid reeds in de eerste dagen huns levens, ten gevolge van gemis aan de noodige reinheid, aan de noodige verzorging, aan de noodzakelijke geneeskundige hulp. Verreweg de meesten groeijen op zonder ooit eenige leiding, eenig onderwijs genoten te

{==646==} {>>pagina-aanduiding<<}
hebben, en moeten later of tot bedelarij hunne toevlugt nemen, of in elk geval een onnut, stompzinnig leven leiden, waarin alleen dierlijk genot eenige afwisseling kan brengen. Aanzienlijk is het aantal dergenen, die ter voorziening in eigen onderhoud gedrongen worden, om van het gebrekkig geleerde in lateren leeftijd gebruik te maken, op eene wijze, die elk gevoelig hart het pijnlijkst medelijden afperst, en het voor den rampzaligen nog een geluk doet rekenen, wanneer eindelijk de duisternis van het graf den nacht vervangt, waardoor op aarde zijn wezen omgeven was. En onderzoekt men nu, wat er ten behoeve van al deze ongelukkigen door de liefdadigheid van particulieren of door den staat verrigt wordt; wat beide meer doen dan het geven van aalmoezen, waardoor alleen een vreugdeloos leven eenige dagen langer gerekt wordt; vraagt men welke de maatregelen zijn om hun gemis eenigzins te vergoeden, om hunnen toestand dragelijker te maken, om hunne positie in de maatschappij meer afdoende te verbeteren? - dan moet men tot zijne teleurstelling vernemen, dat alle hulp bestaat in het onderhoud van eenige weinige gestichten, slechts ongeveer 50 voor de geheele wereld, die er opzettelijk toe ingerigt zijn, om den blinden onderwijs en verpleging te verstrekken. Het is zeker op zich zelve veel, maar in welke verhouding staat die hulp tot de erkende behoefte? Ofschoon het antwoord hierop niet volledig en naauwkeurig gegeven kan worden, zoo kunnen wij toch gerustelijk beweren, dat die hulp, die ondersteuning op verre na niet toereiken. Immers, bepalen wij ons onderzoek tot ons land, dan zien wij, dat aldaar 3 inrigtingen bestaan, uitsluitend ten behoeve van deze klasse van ongelukkigen. Van deze kan het Instituut voor blinden te Amsterdam ongeveer 50, dat te Laren een 20tal bevatten, terwijl even zoo vele [20] volwassene blinden in het Asyl te Amsterdam een onderkomen vinden. Hoe verschillend dan nu ook de behoeften der in ons land aanwezige derdehalfduizend blinden
aan hulp en onderstand mogen zijn, zeker is het, dat die, welke zij thans kunnen erlangen, niet voldoende is. De uitbreiding en vermeerdering van dergelijke gestichten schijnt derhalve dringend noodzakelijk te zijn; maar zullen zij ook mo-
{==647==} {>>pagina-aanduiding<<}
gelijk bevonden worden? Bij ontkenning van dit laatste, zou men mogen onderzoeken, of er dan inmiddels op geene andere wijze in de erkende behoefte voorzien en het gevoelde gebrek verholpen kan worden? en of voor de blinde kinderen het onderwijs in een afzonderlijk blinden-instituut, en voor de volwassenen de verpleging in een opzettelijk daartoe ingerigt Asyl zoo volstrekt noodzakelijk te achten zijn, dat dezelfde uitkomsten op geene andere wijze kunnen verkregen worden? De beantwoording dezer vragen moet de juiste kennis van het blinde kind in al zijne bijzonderheden, in al zijne gebreken en behoeften voorafgaan. Van wien zou men dat antwoord hier te lande beter kunnen verwachten, wie zou het vollediger kunnen geven dan de Heer Alberda, de man die 6 jaren lang met ijver aan het blinden-instituut de betrekking van directeur vervuld heeft, wiens belangstelling in het lot der ongelukkigen, aan welke vroeger zijne hartelijke en verstandige zorgen gewijd waren, zoo wakker en levendig gebleven is, dat zij hem tot de uitgave der bovenstaande werken gedreven heeft.
Moge wel is waar de inhoud van het eerstgenoemde geschrift niet geheel beantwoorden aan hetgeen men volgens den titel verwacht, een juiste teekening, namelijk, van de betrekking der blinden in 't algemeen en van den blindgeborene in 't bijzonder tot de maatschappij; - in vele andere opzigten daarentegen heeft het onze verwachting verre overtroffen, en bood het ons veel meer dan wij daarin durfden hopen te vinden. In elk geval vullen beide werken, die weldra nog met een derde, met eene handleiding voor onderwijzers, vermeerderd zullen worden, eene leemte in onze litteratuur aan, die reeds lang gevoeld was, en bevatten zij een schat van kennis en ervaring, waarvan de zielkunde en de opvoedkunde inzonderheid een dankbaar gebruik kunnen maken. Zij stellen ons meer dan eenig ander werk in staat, de boven gedane vragen te beantwoorden.
Zoo als reeds met een enkel woord gezegd is, bepaalt zich de zorg, die de particuliere liefdadigheid hier te lande, ondersteund door den staat, tot dus verre voor den blinde droeg, tot de oprigting en het onderhoud van een paar inrigtingen, waarin enkele blinde kinderen kosteloos, andere

{==648==} {>>pagina-aanduiding<<}
voor rekening van particulieren of van gemeenten opgenomen worden, om daar opvoeding en onderwijs te erlangen, en voorts tot de vestiging van een asyl voor verpleging van volwassene blinden, die in dit gesticht in de gelegenheid worden gesteld, om door handenarbeid voor een deel de voor hen gemaakte onkosten te helpen bestrijden.
Bepalen wij ons vooreerst bij de eerste soort van inrigtingen. De leeftijd, gedurende welken de kinderen, ten minste te Amsterdam, in het instituut verzorgd worden, verschilt van 6 tot 20 jaren. Men zou derhalve kunnen berekenen, dat in ons land ongeveer 250 kinderen in de termen vallen om in zulk een gesticht opgeleid te worden. Vergelijkt men nu hiermede het cijfer van hen, die er inderdaad jaarlijks in verpleegd worden, en hetwelk ongeveer 50 bedraagt, dan ziet men, dat slechts een vijfde van de aanwezige blinde kinderen de weldaden van het gesticht deelachtig worden, en vier vijfden daarvan verstoken blijven.
Zeker zou de meest geschikte wijze om deze leemte aan te vullen daarin bestaan, dat men meer soortgelijke gestichten, en wel in evenredigheid aan de behoefte en het aantal der blinde kinderen tot stand bragt. Maar het is te vreezen dat die wensch, gelijk zoo vele andere, die de philantropie van onze dagen koestert, vooralsnog niet vervuld zal kunnen worden. De eerste en zeker hoogst gewigtige hinderpaal acht men ook hier wederom in het gemis van middelen gelegen. Maar een andere hinderpaal, waardoor de weldadige werking dier gestichten, al waren zij menigvuldiger, toch verzwakt zou worden, is ook daarin te zoeken, dat de ouders of naastbestaanden van blinde kinderen nimmer alle te bewegen zullen zijn, ze geheel van hen verwijderd aan de zorg en opleiding van anderen toe te vertrouwen. Moge het bij sommigen eene onverstandige teêrhartigheid zijn, die ze daarvan weêrhoudt, bij anderen zullen dwaze eigenliefde, of verkeerd geplaatste trots de aangeboden weldaad doen weigeren.
Hier ontstaat dus de vraag, of de voorhanden instellingen wel dat nut stichten, dat wij van haar meenen te mogen verwachten; of de vruchten, die zij opleveren, wel in verhouding staan tot de kosten, die men voor haar onderhoud

{==649==} {>>pagina-aanduiding<<}
besteedt, en of men in de erkende ongenoegzaamheid dier gestichten niet op eenige andere meer algemeene en minder kostbare wijze te gemoet zou kunnen komen?
Onderzoeken wij daartoe den aard en den werkkring van het blinden-instituut te Amsterdam eenigzins nader, waartoe wij door het verslag, ons daaromtrent in het laatst verloopen jaar gegeven, in staat gesteld zijn. Dat verslag bevat eene opgave van de kweekelingen van het instituut, sedert de oprigting in het jaar 1808 tot aan het einde van het jaar 1848, en het blijkt daaruit, dat er in het genoemde tijdsverloop 216 kinderen opgenomen zijn.
Trekt men van deze 216 het getal af van hen, die ultimo December 1848 nog aanwezig waren, hetwelk toen 48 bedroeg, en van welke nog geene melding gemaakt kan worden als er sprake is van de resultaten van het gesticht, dan krijgen wij een cijfer van 168, bij welke wij met meerdere zekerheid naar de werking van het instituut onderzoek kunnen doen.
Van deze 168 kinderen werden 17 op verzoek van hunne ouders ontslagen vóórdat hun leertijd volbragt was; 22 werden teruggezonden wegens onvatbaarheid voor het onderwijs en 12 wegens ziekte, terwijl er daarenboven 5 geheel wegbleven, zonder dat de reden daarvan bekend gemaakt is. Het getal van hen, voor wie het onderwijs en de opvoeding aldaar niet de gewenschte vruchten droegen, beloopt derhalve 56, dus een derde gedeelte van het cijfer, hetwelk wij in rekening konden brengen.
Ziet men nu daarenboven, dat er 32 kinderen in het gezegde tijdsverloop overleden zijn, dan blijven er maar 80, dat is niet eens volkomen de helft, over, die na volbragten leertijd ontslagen konden worden, en voor wie het onderwijs en de opvoeding konden gerekend worden genoegzame vruchten gedragen te hebben, om de maatschappij te kunnen intreden. Hier dus zou men al dadelijk met alle bescheidenheid mogen vragen, of de resultaten wel geheel bevredigend kunnen genoemd worden, of beantwoorden aan de niet te hooggespannen eischen van hen, wier hart, door medelijden voor alle blinden bewogen, zoo gaarne meerdere, ja alle blinden de voorregten van het instituut zouden willen

{==650==} {>>pagina-aanduiding<<}
laten genieten? Maar men zou tevens, hoezeer met eenigen schroom, mogen vragen, of die resultaten wel in verhouding staan tot de aanzienlijke middelen, die men ter hunner verkrijging heeft moeten aanwenden.
Moeijelijk is het voor ons op die punten met stelligheid te antwoorden, daar wij ons hier op een terrein bewegen, waar onze schreden niet altijd door genoegzame zaakkennis en met zekerheid geleid worden. Met openhartigheid echter zullen wij het wagen hier eene gissing uit te spreken, die bij ons door de inzage van bovengemelden staat opgewekt werd. Mogt zij blijken eene vergissing te zijn, dan houde men ons de dwaling ten goede, die niet uit bedilzucht, maar uit belangstelling in de goede zaak voortkwam.
De voornaamste oorzaak der minder gunstige, of liever der niet zoo rijke resultaten meenen wij te moeten zoeken in de voorwaarde van toelating tot het gesticht. Te vergeefs wacht men een rijke oogst van karig uitgestrooid zaaikoorn; te vergeefs eene gezonde vrucht van eene reeds bedorven kiem. Ook het blinde kind moet aanleg of geschiktheid hebben om opgevoed, onderwezen, ontwikkeld te worden; het moet althans niet van den aanvang reeds datgene met zich omdragen wat alle ontwikkeling onmogelijk maakt. Hoe is het hiermede in het Amsterdamsche instituut gesteld? Letten wij op den doorgaanden gezondheidstoestand der kinderbevolking, dan treft ons al aanstonds het groote sterftecijfer. 32 namelijk van de 216 opgenomenen, derhalve 1/7, of ⅕ van de 168, over welke de berekening gaat, zijn overleden. Deze groote sterfte van kinderen op dien leeftijd kan alleen daarin hare verklaring vinden, dat de kiem der ziekten, die hen zoo vroeg van de wereld wegrukte, reeds te diepe wortels geschoten had, dan dat zij zelfs door de doelmatige verpleging en de liefderijke verzorging in hare ontwikkeling tegengehouden kon worden. Aan eenige epidemie kunnen wij die sterfte niet wijten, daar zij, zonder groot verschil van cijfers, over verscheidene jaren vrij gelijkmatig verspreid is. Zijn wij daarenboven wèl onderrigt, dan was het de tering, die de meeste offers opeischte, - eene ziekte, waartoe de aanleg althans ook in het jeugdiger geslacht zich niet zoo geheel verbergt.

{==651==} {>>pagina-aanduiding<<}

In de latere jaren, immers van het jaar 1830 af, blijkt het, dat er inderdaad enkele, en wel 12, wegens ziekte teruggezonden zijn. Hierin ligt eenige verschooning voor de hardheid van onzen eisch, die ook de overige 32 vroeg ontslapenen scheen te hebben willen uitsluiten. Deze laatsten zouden welligt grootendeels tehuis eene behoorlijke verzorging gemist hebben en de verpleging van het gesticht was hun mitsdien eene weldaad. Het is zoo, maar mogt men dit argument, aan de menschlievendheid en barmhartigheid ontleend, er voor willen aanvoeren, wij hebben er volkomen vrede mede, doch zouden dan meenen te moeten vragen, waarom in dat geval die 12 anderen niet ook gehouden werden? en of de verpleging van zieke kinderen wel zoo zeer in de bedoeling van het gesticht kon liggen? Hoe het zij, dat er 44 van de 168 kinderen om redenen van gezondheid niet geheel het onderwijs konden genieten, doet ons vermoeden, dat men niet naauwlettend genoeg op hunnen ligchamelijken aanleg en hunne vatbaarheid, om onderwezen te worden, heeft toegezien, voordat zij aldaar opgenomen werden.
In dit vermoeden worden wij nog versterkt, wanneer wij ontdekken, dat 22 van de reeds opgenomen kinderen later weder, als ongeschikt wegens onvatbaarheid voor het onderwijs, teruggezonden en 17 door hunne ouders opgeëischt zijn vóórdat hun leertijd volbragt was, terwijl eindelijk het geheel wegblijven der 5 anderen althans geen bewijs voor hunne belangstelling in het verblijf in het instituut of van die hunner ouders in de opvoeding hunner kinderen oplevert.
Langs dien zelfden weg der redenering zoude men ten slotte kunnen vragen: hoevele er wel van de 88, die afgeschreven zijn, zonder dat zij hunnen leertijd volbragt hadden, niet opgenomen hadden behooren te worden? en wij vreezen, dat het cijfer van dezulken tot de minder gunstige resultaten maar al te veel bijgedragen zal hebben. Immers zoolang het aantal blinde kinderen zoo groot en het getal blinden-instituten zoo gering is, kan het instituut geene inrigting zijn, om alle blinden op te nemen; maar moet het eene modelschool worden, alléén toegankelijk voor dezulken, die eenen buitengewonen aanleg voor de wetenschappen, voor muzijk of handwerken aan den dag leggen, en

{==652==} {>>pagina-aanduiding<<}
van wie men derhalve ook buitengewone vorderingen hopen mag, resultaten alzoo, geëvenredigd aan de buitengewone hulpmiddelen, die men voor hunne opleiding bezigt en voor de buitengewone kosten, die men er aan besteedt. Op die wijze zoude het instituut meer eene wezenlijke weldaad voor vele blinde kinderen worden, en zich algemeen op gelukkige uitkomsten kunnen beroemen.
Eene andere vraag wordt het echter, indien die weldaad van het Instituut voor weinigen weggelegd moet zijn, al is het dan ook voor de meest geschikten, hoe men dan in de behoeften zal voorzien van hen, die, zwakker van ligchaam of van ziel, juist daarom nog te meer aanspraak hebben op onze hulp en zorg? Dat hulpbetoon behoeft niet achterwege te blijven, maar kan en behoort op andere wijze bewezen te worden. Onderscheid of verdeel, zoo gij wilt, de hulpbehoevenden in de zoodanigen, die tehuis behoorlijk levensonderhoud, eene goede verzorging, verpleging en opvoeding kunnen genieten, en dezulken, wier ouders of familiebetrekkingen, hetzij uit armoede of uit gebrek aan beschaving, of, om welke reden dan ook, niet in staat of niet geschikt zijn hunne kinderen bij zich tehuis te houden. Verzamel de laatsten in een bepaald daartoe ingerigt gesticht en breng de wijze van verpleging zoowel als den graad van het onderwijs in overeenstemming met den stand waartoe de kinderen behooren. In zoodanig geval moge het Instituut, waarvan wij in de eerste plaats gewaagden, den rang bekleeden van eene inrigting tot middelbaar onderwijs, terwijl het laatstgenoemde de grenzen van het lager onderwijs niet behoefde te overschrijden. Mogt, ja, moest men dan in het eerste, welks kweekelingen zeker niet zoo buitengewoon groot in aantal zouden zijn, hen, zooveel men slechts kan, van wetenschappen, muzijk of handwerken laten leeren, in het andere zoude men zeker met eene verstandige spaarzaamheid daarbij te werk moeten gaan. Maar in beide inrigtingen zou men het doel steeds voor oogen behooren te houden, hetwelk de blinde wil bereiken, indien hij later, hetzij als een meer zelfstandig en nuttig, of althans als een minder hulpbehoevend mensch in de maatschappij zal optreden.
Maar hoe nu met de overige blinden, die in de ouderlijke

{==653==} {>>pagina-aanduiding<<}
woning gebleven zijn? De Heer Alberda heeft dien twijfel in zijne beide werken volkomen opgelost. Hij heeft het wenschelijke en tevens de mogelijkheid meer dan voldoende aangetoond, dat zij ook in der ouderen nabijheid gemakkelijk het vereischte onderwijs en de gevorderde opvoeding kunnen verkrijgen. De gewone school behoeft voor het blinde kind niet gesloten te zijn. In vele leervakken, waarbij de dadelijke aanschouwing niet gevorderd wordt, zal het de zienden in leerzaamheid vaak overtreffen of hen ten minste evenaren. En voor die vakken van onderwijs, waar het oog bijna onmisbaar is, en men derhalve aan het gemis daarvan door andere hulpmiddelen moet tegemoet komen, daar staat den onderwijzers eene bijzondere handleiding van den ervaren Alberda te wachten. Te dien aanzien is het des S. meening, dat een of twee onderwijzers uit elke provincie eenige weken aan de werkzaamheden van het een of andere Instituut zouden behooren deel te nemen, die dan weder de onderwijzers van anderen konden worden, en zoo doende tot de spoedige verspreiding van het practische onderwijs krachtdadig konden bijdragen. Vervolgens herinnert hij het voorstel, in Duitschland gedaan, om aan alle schoolonderwijzers niet slechts de verpligting op te leggen, om de bestaande Instituten te bezoeken, maar ook nog gedurende drie of vier weken eenen cursus over de methode, om blinde kinderen te onderwijzen, aan de kweekscholen voor schoolonderwijzers te houden. En zou dit een en ander inderdaad wel zoo onuitvoerlijk zijn? Wie nog in twijfel staat en wezenlijk belang in de zaak stelt, hij leze de beide werken van Alberda, en vooral het ‘Blinde Kind’, waarin hij het woord tot ouders van blinde kinderen, tot onderwijzers en leeraars van de godsdienst rigt, van wier medewerking hij de bereiking van dit zijn doel verwacht. Mogt het allen, en kinderlievende moeders vooral, in handen komen, dan zeker zou de eerste opvoeding der blinde kinderen niet zoo verwaarloosd of verkeerd
geleid worden, als thans, helaas, het geval is. Immers wat zijn de middelen eenvoudig, die de S. aanprijst om het blindgeborene kind reeds in het eerste levensjaar te oefenen, dat het zijne andere zintuigen zoodanig scherpe, dat dezen het oog eenigzins kunnen vervangen, al zullen zij het nooit eenige voorstelling van de kleuren, en slechts eene vrij gebrekkige van de afstanden

{==654==} {>>pagina-aanduiding<<}
kunnen bezorgen. Wat is zijne waarschuwing gepast tegen de overdrevene zorg, waarmede men de blinden in de eerste levenstijdperken omringt, en die hunne afhankelijkheid slechts kan vermeerderen en al de gevaren toch niet van hen kan afweren. Het is ongeloofelijk daarentegen, tot welk eene mate van zelfstandigheid de blinden geraken kunnen, indien men ze in de noodzakelijkheid brengt, hunne andere zintuigen te scherpen, om dat van het gezigt daardoor eenigzins te vervangen, hoe spoedig zij zich b.v. leeren oriënteren en met welk eene zekerheid zij dan de moeijelijkste wegen kunnen bewandelen. Onder de tallooze voorbeelden, behoeven wij alleen dat te herinneren, hetwelk zeker zoo menigen wandelaar te Leyden zal getroffen hebben, wanneer hij daar vaak den bejaarden blinden man ontmoette, die alleen op de straat, met vasten gang, de geheele stad en in de drukste tijden doorliep, en door de verandering van den luchtstroom, die hij telkens bij zijstraten of stegen ondervond, en door de wel is waar niet geheel bepaalde, maar voor hem toch genoegzaam duidelijke voorstelling van den afgelegden afstand, altijd volmaakt wist waar hij was en hoe hij loopen moest. Niet alleen de tastzin en het algemeen gevoel, maar ook de reuk, de smaak, het gehoor moeten geoefend worden en kunnen dit te gemakkelijker, omdat zij reeds scherper van aanleg zijn; kortom, ‘hij die heeft nagedacht over den toestand van den Blinde, en gelegenheid had ondervinding in de praktijk op te doen, zal er steeds op uit zijn, hulpmiddelen uit te denken, om den Blinde, hetgeen hem anders moeijelijk zou vallen, gemakkelijker te maken; maar in allen gevalle zal hij zorg dragen, om het kind zelf te laten werken, in zelfstandigheid te oefenen.’ Gewigtig zijn de lessen en wenken, die Alberda daaromtrent geeft. Merkwaardig is 't, wanneer hij aanwijst, hoe het geheugen gescherpt en het verstand geoefend, hoe van dat sterkere geheugen bij de verstandsoefeningen steeds
gebruik gemaakt moet worden. Menigeen nogtans zal de raad bevreemd hebben, ofschoon hij toch menschkundig is, om met den blinde zoo te spreken, zelfs over kleuren, als of hij ze zag, omdat hij, zoo hij al niet deze zelf erkennen kan, toch aan den aard der kleuren herinnerd wordt, zoo vaak de voorstellingen zich weder aan zijnen geest voordoen, bij welke vroeger van eenige kleur sprake was: schoolgaan, godsdienstig onderwijs, muzijk, ziedaar de

{==655==} {>>pagina-aanduiding<<}
voornaamste hef boomen voor den geest des blinden. Wilt gij voor 't overige weten, welke de bijzondere vereischten zijn voor de werkzaamheden der blinden, en welke algemeene regelen daarbij in acht genomen moeten worden? In 7 punten worden die voornaamste vereischten door den Schrijver ontwikkeld; in eenige paragraphen de bijzondere werkzaamheden en handwerken behandeld, en 12 verschillende daarvan nader besproken. Als voorbeeld van de methode vindt men beschreven, hoe men den Blinde leert een knoop en een strik te maken, met de schaar handig om te gaan, met drie koorden te vlechten, te breijen, te spinnen, enz. Maar ook de spelen, waarmede zich de jeugdige blinde verpoozen en vermaken kan, zijn niet vergeten. Dobbelspel, damspel, kaartspel, kegelen enz., tot alles is hij, na het ontvangen van eenige handleiding, in staat, en het is aardig te lezen, door welke kleine hulpmiddelen men dikwerf spoedige resultaten verkrijgen kan. Het spreekt van zelf, dat ook de bijzonderheden behandeld worden, waarop men acht moet geven bij de behandeling en opvoeding van blinden, voor zoo veel de zorg voor hun zedelijk welzijn betreft. De Schrijver wil teregt naauwlettend hebben toegezien op de aankweeking en bevordering van welvoegelijkheid, wellevendheid, schaamte, geduld en meer andere hoedanigheden, waardoor de blinde zich welgevalliger in den omgang voor anderen kan maken en waardoor zijne eigene zedelijke vorming het meest bevorderd wordt. Jammer evenwel is het, dat de S. hier in die mate met zijne pleegkinderen ingenomen schijnt te zijn, dat hij u verbiedt ze te beklagen, ja in zijn enthousiame u bijna zou willen opdringen, dat zij inderdaad niet ongelukkig zijn; ‘want,’ zegt hij, pag. 43, ‘zienden moeten nimmer vergeten, dat het bijna uitsluitend slechts aardsch genot is, dat het aardsche goederen zijn, die het kind door zijne blindheid moet missen.’ Gaarne willen wij dat toestemmen, maar moeten er dankbaar bij
erkennen, dat dit genot, hoe aardsch dan ook, vaak zoo groot, zoo verrukkelijk is, dat het voor ons de beste, ja de eenige maatstaf kan worden voor hemelsch genot, en dat daarin uitsluitend het middel ligt, om eenige voorstelling van hemelsche goederen te krijgen en ze meer naar waarde te leeren schatten.
Doch keeren wij van deze lange uitweiding terug, die al-
{==656==} {>>pagina-aanduiding<<}
leen daartoe moest dienen om den hoofdzakelijken inhoud van zijn tweede werkje, het blinde kind, aan te duiden en den lezer te toonen, dat hij hier, op 58 pagina's, alles aangewezen vindt, wat men bij het onderwijs en de opvoeding der blinden in de woningen der particulieren in acht te nemen heeft. Om de uitvoerlijkheid hiervan nader te staven worden in een aanhangsel van 12 bladzijden eenige voorbeelden van blinden medegedeeld, ‘die, zonder eene bepaalde opleiding aan Instituten, zich tot eenen aanmerkelijkelijken graad ontwikkeld hebben.’ Niemand voorzeker zal, na de lezing daarvan, nog aan de wenschelijkheid, veel minder aan de mogelijkheid twijfelen van de opvoeding der blinden aan hunne eigene woningen. De instituten zullen daarvan dat voordeel hebben, dat zij niet meer belast zullen worden met kinderen, wier ongeschiktheid voor ruimere ontwikkeling, voor vorming in wetenschap en kunst, den anderen in den weg staat. Zij zullen er het voordeel bij hebben, dat zij meerdere eenheid in het doel en meerdere gelijkvormigheid in de middelen in acht kunnen nemen; zij zullen eene afscheiding toelaten niet slechts naar aanleg en bekwaamheden, maar ook meer naar rang en stand in de maatschappij; en die afscheiding is wenschelijk, daar het levensdoel van meer en minder vermogenden wèl degelijk verschilt en derhalve ook langs verschillende wegen bereikt moet worden. ‘Maar er zijn nog andere voordeelen’ aldus laten wij den Heer Alberda zelven spreken, die voortspruiten uit de hier voorgeslagene wijze van handelen. De blinde kinderen blijven in den natuurlijken kring, die hun door geboorte en betrekkingen is aangewezen. Wanneer men daarentegen, zooals tot heden toe het geval was, blinde kinderen van het platte land, op den ouderdom van 6, 7 en 8 jaren in de stad brengt, om aan een blinden-instituut opgevoed en
onderwezen te worden, dan zullen zij, op den ouderdom van 20 jaren het instituut verlatende, aan het buitenleven vreemd zijn. Zij hebben andere zeden en gewoonten aangenomen, en houden het, zooals de ondervinding leert, slechts met moeite bij de hunnen uit, vervallen dikwijls in verkeerdheden - en er zijn voorbeelden, dat zij zich zelfs niet schaamden, om de hand naar den voorbijganger uit te steken.

{==657==} {>>pagina-aanduiding<<}

‘De natuur van den blinde eischt een rustig verblijf, waar hij zooveel mogelijk van het gewoel der wereld verwijderd is. Daar, waar het blinde kind liefderijke, zorgvuldige verpleging van de zijnen vindt; waar hij aan hetgeen hij noodzakelijk behoeft, voldaan ziet; waar hij eene bezigheid kan verrigten, die met zijnen toestand overeenstemt; waar eene meerdere ontwikkeling, dan die der zijnen, hem op zijne beurt tot onderwijzer van jongere leden der familie maakt, en hij alzoo niet alleen hulp ontvangen, maar ook hulp geven kan; daar zal hij zich met zijn lot verzoenen; daar zal hij tevreden en vrolijk kunnen leven. Hun dat te verschaffen, dat zij het streven van hunne ware weldoeners, en dit wordt op de zekerste wijze langs den voorgeslagen, eenvoudigen weg bereikt.’
Tot aanprijzing van het geopperde denkbeeld herinnert de S. verder, hoe in 1842 reeds in Oostenrijk verordend is, dat het onderwijs zoo veel mogelijk ook aan de blinden in de volksscholen behoort gegeven te worden, en wijst daarbij op den waardigen Klein, die te Weenen getoond en bewezen heeft, dat men deze zaak inderdaad voor moeijelijker houdt dan zij is. Zal echter dit denkbeeld met goed gevolg verwezenlijkt worden, dan behoort men vooraf te bepalen, dat de ‘blinde kinderen van hun zesde tot hun twaalfde jaar onderrigt zouden bekomen in de lagere scholen, of aan hunne huizen, zoowel in het gewone schoolonderwijs als in handwerken, enz., waar het konde zijn, ook in muzijk; daar men dan, met eenige opmerkzaamheid, spoedig diegenen ontdekken zou, welke eenen meer dan gewonen aanleg vertoonden. Voor de zoodanigen is meer onderwijs noodig, dan men hun gewoonlijk aan hunne woonplaatsen kan geven.’ Daarom meent de Heer Alberda, ‘dat een blindeninstituut dan misschien, zoo als dat in Breslau, met het twaalfde jaar (maar ook vroeger) zou kunnen opnemen: 1o. de kinderen van ouders uit den meer gegoeden stand, die er tegen betaling van een zeker jaargeld gebruik van zouden wenschen te maken, en 2o. de kinderen van behoeftige ouders, die in het gewone onderwijs, in de muzijk en ook in de handwerken eenen bijzonderen aanleg toonen. Op zulk eene wijze zou het onderwijs aldaar eene zoo veel mogelijk intellectueele rigting kunnen verkrijgen en de blinden, daar opgenomen, voor iederen stand in de maatschappij

{==658==} {>>pagina-aanduiding<<}
kunnen gevormd worden. Voor de toekomst zoude, in zulk een staat van zaken, voor de blinden-instituten een hoogere werkkring kunnen bestemd zijn. Het konden modelscholen zijn en zij zouden het meest bijdragen ter vorming van bekwame onderwijzers in het vak.’
Wij hebben opzettelijk ook deze zinsnede uit den blindgeborene overgenomen, om u, waarde lezer! goed te doordringen van de innige overtuiging, die den S. op dit punt schijnt te bezielen en waarvoor hij ook ons ten eenemale gewonnen heeft. Wij hadden dat noodig, om u het standpunt duidelijker te maken, waarop de Heer Alberda zich in deze zoo rationeel geplaatst heeft. Maar u als mij zal het zeker bevreemden en misschien leed doen, dat een voor het overige zoo degelijke arbeid ontsierd en verzwakt wordt door den polemischen geest, die er op vele plaatsen doorheenschemert, en die u in den waan brengt, als ware het geheele werk alléén geschreven, om aan eene persoonlijke vete lucht te geven. Toch was, naar ons gevoelen, die ontevredenheid voor een verstandig man niet geheel gemotiveerd en alleen misschien uit eene wat al te ziekelijke teergevoeligheid te verklaren.
Toen bestuurders van het Amsterdamsche blindeninstituut, aan welks hoofd de Heer Alberda vroeger stond, in het voorgaand jaar verslag gaven van den staat der inrigting, was de verslaggever geheel in zijn regt door op te merken: ‘Hoeveel is er hier (op het onderwijs aan den blinde) niet, hetgeen de onderwijzer door redenering, door verklaring, door vergelijking moet begrijpelijk maken! Hoe moet hij hier niet gedurig er op bedacht zijn, om zich te vergewissen, dat niet slechts woorden en ijdele klanken, maar duidelijke voorstellingen in den geest opgenomen worden.’
‘Bij eenen zooveel meer beperkten kring van zinnelijke indrukken is het verstand spoedig geneigd, zich tot het afgetrokkene te bepalen; bij voorkeur neemt dan ook de geest der Blinden die rigting, en wat elders aangemoedigd moet worden, zal hier in zijne te weelderige ontwikkeling niet zelden beteugeld moeten worden. Zoo vindt dan de onderwijzer in het gelukkig geheugen der blinden, in hunne behoefte om de som der kennis steeds te vermeerderen, in den lust tot oefening van het vernuft een onschatbaar element

{==659==} {>>pagina-aanduiding<<}
voor het onderwijs; een element, hetwelk hij evenwel met verstandige spaarzaamheid moet gebruiken, opdat geen eenzijdigheid in de vorming geboren worde, waardoor, tegenover eene bewonderingswaardige kennis in afgetrokkene onderwerpen, gemis van juiste begrippen omtrent zaken en onderwerpen uit het werkelijke leven en de hen omgevende wereld zoude ontstaan. En juist het laatstgenoemde is het, wat de Blinden vooral behoeven; dit is het, waarop het plan van onderwijs bij hen vooral moet gerigt worden, wanneer de kweekelingen op doeltreffende wijze tot eene maatschappelijke bestemming zullen gevormd worden. Intusschen maakt het verschil der maatschappelijke bestemming hier menige wijziging dringend noodzakelijk. Immers de kennis, die de handwerksman behoeft, zal aanmerkelijk verschillen van die, welke bij den kunstenaar gevorderd wordt.’
Wij herhalen niet in te zien, dat er in deze opmerkingen een voldoende grond lag, om den voormaligen directeur der Instelling tot die mate van bitterheid te stemmen, als waarvan bijna elke bladzijde de sporen draagt. Meende hij in de woorden ‘verstandige spaarzaamheid’ eene zijdelingsche aanklagt te zien tegen de rigting van zijn vroeger gegeven onderwijs; hij maakt zich aan groote onbillijkheid schuldig (en niet minder aan een groot vergrijp tegen de logica), zoo hij er de gevolgtrekking uit afleidt, alsof de verslaggever (Professor van Geuns) alle zorg voor de ontwikkeling van den geest als onnut en schadelijk verwierp. Zelfs indien er, zonder iets meer, beweerd ware, dat men zich niet al te zeer moest toeleggen op verstandsontwikkeling bij den Blinde, dat men daarin gemakkelijk te ver kon gaan, dan nog zou daarin niets gelegen zijn, ‘wat naar onderdrukking van den geest’ zweemt. Is verstandige spaarzaamheid in de ontwikkeling van het intellectuele element, opdat geene eenzijdigheid in de vorming ontsta, gelijk te stellen met het streven om den geest te onderdrukken? Gold de geopperde bedenking wel iets anders dan het misbruik, dat men van de neiging der Blinden tot afgetrokkene onderwerpen zou kunnen maken, voor zoover zij zijne juiste begrippen omtrent zaken en onderwerpen uit het werkelijke leven en de hem omgevende natuur in den weg konden staan? Zal men

{==660==} {>>pagina-aanduiding<<}
aan onderdrukking van den geest kunnen denken, indien men ziet, hoe de Heer van Geuns zelf er op aandringt, dat men door redenering, door verklaring, door vergelijking den blinde het noodige begrijpelijk moet maken, en hem duidelijke voorstellingen moet bezorgen, terwijl hij anders niet dan woorden en ijdele klanken zal onthouden? Inderdaad, de Heer Alberda heeft hier de woorden niet in hun regt verband beschouwd, anders zou het hem duidelijk geworden zijn, dat daarbij voornamelijk gedoeld is op de toekomstige bestemming van de meeste blinde kinderen uit het instituut, onder welke er velen zijn [zoo als de Heer Alberda door zijne woorden: ‘thans wordt er alles opgenomen, wat zich aanbiedt,’ trouwens zelf zal toestemmen], voor wie juiste begrippen van het werkelijke leven noodzakelijker zijn, dan de oefening van vernuft of de kennis van afgetrokkene onderwerpen. Had de S. zich niet door zijne animositeit laten wegslepen, hij zou vermeden hebben met opzet de wederlegging aan te kondigen en te beproeven van eene stelling, die hij later zelf met zoo vele woorden verdedigt. ‘Het meerendeel der kinderen,’ zeggen sommigen, ‘is van behoeftige ouders; wanneer zij zoo zeer ontwikkeld zijn, dat zij bij het verlaten van het Instituut eenen hoogeren graad van beschaving hebben bekomen dan hunne ouders, zoo zullen zij vele onaangenaamheden en teleurstellingen ondervinden; het ware beter, dat men in hunne vorming hunnen toekomstigen toestand meer in het oog hield, hen liet werken,’ enz. Die meening acht de Schrijver onjuist, en toch heeft hij in het Blinde kind, pag. 49, genoegzaam hetzelfde gezegd, hetzelfde bezwaar tegen de bestaande instituten aangeheven, als hij zich beklaagt, dat de blinde, die op zijn 20ste jaar het instituut verlaat, andere zeden en gewoonten aangenomen heeft, en het slechts met moeite bij de zijnen uithoudt, tot verkeerdheden vervalt en soms nog langs den publieken weg gaat
bedelen. De Heer van Geuns heeft daarenboven zijne uitspraak niet zoo algemeen gemaakt, of hij voegt er later zelfs bij, dat het verschil van maatschappelijke bestemming hier menige wijziging dringend noodzakelijk maakt; iets, dat de Heer Alberda hem immers wel zal willen toegeven, en hetgeen hij ook op pag. 43 en volgende van den Blindgeborene betoogt.

{==661==} {>>pagina-aanduiding<<}

Wel is de haast te betreuren, waarmede deze polemiek tegen den Hr. v. G., zoowel als tegen de tegenwoordige rigting van het blinden-instituut het licht moest zien. Overhaast was zij; immers de strijdvoerder zelf (pag. 3, Blindgeb.) verklaart, dat hij de redenen, die de Hoogleeraar voor zijn gevoelen aanvoerde, niet geheel en al heeft kunnen hooren, en daarom wel zou hebben willen wachten totdat zijne redevoering ware bekend geworden. Had hij maar gewacht, hij zou niet de wezenlijk onheusche vraag gedaan hebben, of men het er voor zou kunnen houden, dat al wat hij vroeger gedaan had uit zucht tot roem verrigt was, of omdat het zijne liefhebberij was; of bij hem het onderwijs van de aandrift des oogenbliks afgehangen had, en dat op eenen leeftijd, waarin het verstand reeds moest heerschen? Neen, ware hier de aandrift minder sterk en het overleg kalmer geweest, deze vraag zou niet gedaan en de Heer Alberda niet in de noodlottige dwaling vervallen zijn, alsof het bestuur zijne daden, zijne werken aan het instituut geringschatte: hij zou niet getwijfeld hebben aan de opregtheid der woorden van den Heer van Geuns, waarmede hij zijner gedacht, toen hij zeide: ‘sedert het jaar 1841 mogt het instituut zich verheugen in het bezit van een man, die, bij uitstekenden aanleg voor het onderwijs, bij bijzondere gaven des verstands, eenen onvermoeiden ijver voor het belangrijke werk, hem opgedragen, aan den dag legde: de diensten, door den Heer Alberda aan het instituut bewezen, verzekerden hem de achting en liefde der kweekelingen en eene onveranderlijke hoogschatting van hen, die als bestuurders over het instituut gesteld waren. Het mogt dus als een gevoelig verlies voor deze inrigting beschouwd worden, toen hij, drie jaren geleden, de betrekking, welke hij aan het instituut bekleedde, verwisselde voor die van Directeur der handel- en industrie-school hier ter stede.’ Deze vereerende hulde, te eenvoudig en te rond, om als eene bloote pligtpleging
beschouwd te worden, had, naar ons inzien, des schrijvers toorn moeten ontwapenen, en hem voor 't minst moeten nopen tot de keuze van eenen zachteren vorm, dáár, waar hij in zienswijze van den Heer v. G. meende te moeten verschillen. Doch genoeg reeds over eenen strijd, waarvan wij onzes ondanks en alleen uit liefde voor waarheid en regt gewaagden.

{==662==} {>>pagina-aanduiding<<}

Werpen wij bij vernieuwing eenen blik inzonderheid op het eerste der genoemde werken, ‘de blindgeborene in de maatschappij’, bij vernieuwing ook worden wij getroffen door de scherpzinnigheid, waarmede de bekwame schrijver de geheimen van den menschelijken geest weet te doorgronden. Het werk bevat een schat van opmerkingen en wenken, alle evenzeer getuigende van volledige kennis des onderwerps, alle even behartigingwaardig, zoowel uit een psychologisch als paedagogisch oogpunt. Zonder overdreven lof mag men het er voor houden, dat de ontwikkelingsgang van het blinde kind en de eigenaardigheden daaraan verbonden meesterlijk in de eerste brieven geschetst zijn. Daarmede intusschen zouden wij ongaarne ons zegel onvoorwaardelijk hechten aan al de stellingen, die wij hier en daar aantreffen. Soms toch zouden wij geneigd zijn de voorliefde van den schrijver voor het blinde kind overdreven te achten; iets, waardoor hij enkele malen gevaar loopt, zijn eigen doel voorbij te schieten. Zoo toch moge het waar zijn, dat de veelheid der indrukken, die het ziende kind ontvangt, aan de duidelijkheid der voorstelling en aan de juistheid van beoordeeling soms in den weg staat, eene belemmering, die natuurlijk bij het blinde kind niet wordt aangetroffen; - men is op dien grond alléén nog niet geregtigd de waarde der geestvermogens van het blinde kind boven die van het ziende te stellen. Ook in de veelheid van indrukken ligt een ontwikkelend vermogen, en bij het gemis dier indrukken heeft men derhalve een vormend middel te minder. Het zou de vraag nog kunnen zijn, in hoeverre hier quantiteit en qualiteit elkander compenseerden. Doch het antwoord op die vraag ligt te zeer verborgen in de donkere schuilhoeken der psychiologie, dan dat wij het hier voor het oogenblik zouden kunnen nasporen, veel minder het met een enkele pennestreek zouden mogen beslissen. Het is dan ook daarom, dat er bij ons een twijfel is gerezen omtrent de juistheid der uitspraak
van den schrijver, wanneer hij, na uiteenzetting van de bijzondere gaven van het blinde kind, oordeelt, dat dit laatste ‘niet zelden boven het ziende van gelijken ouderdom moet verheven zijn’. Naar ons gevoelen toch kan het physiologisch proces geen ander dan dit zijn. Door den gezigtszin krijgen wij voorstellingen niet slechts van de kleuren, maar ook de eerste indrukken

{==663==} {>>pagina-aanduiding<<}
van den vorm en van de ruimte. De tastzin en het gevoel kunnen de werking van het oog slechts zeer gebrekkig vervangen; want dit laatste neemt steeds vele indrukken te gelijker tijd op, die in onze ziel, wel is waar, verschillende voorstellingen te weeg brengen, waarvan echter altijd ééne als het ware het middenpunt vormt. Die indrukken zullen te meer zamengesteld zijn, naarmate zij niet slechts tot kleur en vorm betrekking hebben, maar ook tot den afstand en de beweging der ligchamen. De voorstelling van al wat ruimte betreft, kan nu bij den blinde eerst zeer langzaam gevormd worden, en zal altijd zeer gebrekkig blijven, omdat zij berust op de gelijktijdige aandoening van homogene zenuwdraden van hetzelfde orgaan door qualitatief verschillende prikkels. Bij het zien is de voorstelling van de ruimte, die eenig voorwerp inneemt, het aan de hersenen overgebragte product van de som der verschillende punten van dat voorwerp, die op het netvlies teruggekaatst zijn. De voorstelling van die verschillende punten vindt echter bij den ziende op één en hetzelfde oogenblik plaats. Bij den blinde ontstaat zij echter eerst langzaam, alleen door middel van den tastzin, derhalve naarmate het betastende orgaan met de verschillende punten en deelen van het voorwerp in aanraking gebragt wordt. De gelijktijdigheid en veelheid echter der indrukken is hier eene voorwaarde tot de volledigheid van de meesten onzer voorstellingen; vandaar dat blinden zich de voorwerpen doorgaans eenigzins verkeerd en wel meestal kleiner voorstellen dan zij in wezenlijkheid zijn, hetgeen zoo dikwerf door blindgeborenen bevestigd werd, die later het gezigt herkregen hebbende, en daarna alles veel grooter vonden dan zij het zich gedacht hadden. Ja, kwam het bij den blinde zeer geoefende spiergevoel hem bij het tasten niet te hulp, waardoor hij zich bewust wordt zoowel van den graad der spanning zijner spieren, die er toe vereischt wordt om een voorwerp in eens
geheel te betasten, als van den duur der spanning tevens, die er toe benoodigd is om het voorwerp van het eene tot het andere punt te voelen, bij welke opvolging hem derhalve ook het geheugen te pas moet komen, dan voorzeker zouden zijne indrukken nog onvollediger en onjuister, zijne voorstellingen van vorm en afstand en wederkeerige betrekking der voorwerpen nog gebrekkiger zijn. Het kan derhalve alleen door de

{==664==} {>>pagina-aanduiding<<}
meerdere bestemdheid van kennis zijn van die voorwerpen, die onmiddellijk onder zijn bereik vallen, dat de blinde den ziende overtreft, in elk ander zal hij bij dezen moeten achterstaan.
De beschouwing van den ontwikkelingsgang van het blinde kind leidt den Schrijver als van zelf tot de grondbeginselen der methode. Bijzonder prijst hij daarbij aan, dat ‘het onderwijs in den meetkunstigen’ vorm gegeven worde. Hij verzet zich echter tegen de onderstelling, alsof hij de meetkunde als wetenschap bepaald wilde onderwezen hebben, maar meent, dat de meetkunstige vorm moet worden gebezigd ‘tot het doen verstaan en gebruiken van algemeene waarheden, het geven van definitiën en het bewijzen van de stellingen der beginselen (pag. 29).’ In alle bescheidenheid zouden wij moeten erkennen, den schrijver hier niet ten volle begrepen te hebben. Immers het is ons niet regt duidelijk, hoe de wetenschap der meetkunst en meetkunstige vormen hier als zeer verschillende zaken tegen elkander worden overgesteld. Op eene andere plaats intusschen drukt de schrijver zijne meening omtrent het nut van het onderrigt in de meetkunde meer stellig uit; wanneer wij hem b.v. (Voorrede pag. xiii) hooren beweren, dat de eenig mogelijke weg tot ware ontwikkeling van den blinde daarin gelegen is, dat men hem bekend maakt met de beginselen der meetkunde en aanverwante wetenschappen, en elders dat het onderwijs in de meetkunde voor hem niet alleen gepast, maar ook noodzakelijk genoemd moet worden.
Na deze meer duidelijke verklaring van den schrijver mogen wij ook aan onze zijde de opmerking niet terughouden, dat wij met deze meening niet zoo geheel en al zouden kunnen instemmen. Het is zoo; het meetkunstig onderwijs is een nuttig, noodzakelijk, ja, wij zouden bijna zeggen, volstrekt onmisbaar vormend element in de opvoedkunde in het algemeen, in die voor den blinde in het bijzonder. Maar dit vormend beginsel is noch het eenige, noch het alles afdoende. Men mag het er voor houden, dat de meetkunstige vormen bij uitnemendheid geschikt zijn tot spanning en ontwikkeling van het denkvermogen, maar meer dan vaardigheid in het denken wordt er niet door verkregen. Dit laatste nu is veel, zeer veel, zoo men wil, maar niet alles wat de blinde behoeft. Letten wij hierbij in de eerste plaats op de vermoede-
{==665==} {>>pagina-aanduiding<<}
lijke toekomstige lotsbestemming van de meesten hunner, en het blijkt terstond, dat zij meer noodig hebben dan bloote schranderheid van oordeel, dat zij eene zekere mate van stellige kennis, ja zelfs eene zekere som van denkensstof, zorgvuldig bewaard en gedurig verwerkt, ter naauwernood ontberen kunnen.
Maar er is meer dan dit. Evenmin als de ziende, is ook de blinde niet enkel een verstandsorganisme. De schrijver schijnt veel gewigt te hechten aan de ontwikkeling van het verstand des blinden. Wij keuren dit niet af, maar zouden alleen tegen eenzijdigheid willen gewaakt hebben. De eigenaardige wijzigingen, die het hart, ten gevolge van het ligchaamsgebrek, ondergaat, zijn niet genoeg in aanmerking genomen, en de middelen tot veredeling van zijn gemoed met eene, men zou bijna zeggen, partijdige karigheid aangestipt. Moge ook al de ontwikkeling van het verstand zijdelings er toe kunnen dienen, ‘om den blinde achting voor zich zelven en van anderen te verwerven’ (Voorrede, bl. xvi), degelijkheid van karakter, deugdzaamheid van beginselen en vroomheid des harten zullen nimmer de vrucht van meetkunstige vormen kunnen zijn. De verdienstelijke opvoedkundige de Raadt heeft in het ‘Algemeen Letterlievend Maandschrift’ voor eenigen tijd dezelfde leemte reeds opgemerkt. Hij betreurt het met ons, dat de schrijver de vorming des harten niet mede in zijn plan heeft opgenomen. Het ware te meer van belang geweest, omdat men alsdan tevens eene nadere verklaring zou gevonden hebben van des schrijvers denkbeelden omtrent het godsdienstig onderwijs voor den blinde. Thans weten wij alleen, wat hij in dit opzigt niet wil; namelijk dat dit onderwijs te wetenschappelijk zij, met uitzondering voor hen, die Catechiseermeesters willen worden. Ofschoon wij 't tot eene zekere hoogte met den Heer A. eens zijn, trof ons toch die afkeer van wetenschappelijk onderwijs, zoodra het de godsdienst geldt. Het trof ons vooral uit den mond van hem, die anders overal de streng intellectuele vorming op den voorgrond stelt, en bij eenig nadenken vreezen moest hier met zich zelven op eene of andere wijze in tegenspraak te geraken. Of volgt het niet als van zelf, dat de blinde, door mathematische en physische studiën gewoon geworden, om altijd
de vragen: waarom? waar-
{==666==} {>>pagina-aanduiding<<}
toe? waardoor? op de lippen te hebben, ook bij het onderrigt in de godsdienst de eischen van zijn verstand bevredigd zal willen zien, en zich niet met eene onbewezene of onbewijsbare stelling vergenoegt? Te regt zegt intusschen de schrijver, dat, ‘wanneer in de godsdienst alles redeneren wordt, het hart koel blijft;’ en daaruit zouden wij liefst afleiden, dat, al moest er ook eene kleine beschuldiging van inconsequentie in opgesloten liggen, de vorming van het hart bij hem geene zoo ondergeschikte plaats inneemt, als men welligt uit een en ander zou kunnen opmaken.
Hoe het zij, in weêrwil van de weinige aanmerkingen, waartoe de lezing van ‘de Blindgeborene’ ons aanleiding gaf, moeten wij ten slotte verklaren, dat wij het er voor houden, dat degelijkheid, duidelijkheid en zaakkennis, die de schrijver in deze twee werken ten toon gespreid heeft, hem de vervulling van zijnen wensch waarborgen, dien hij aan het slot van zijn ‘Blinde Kind’ uitsprak, en waarmede ook wij onze aankondiging willen besluiten:
‘Mogten deze werkjes, waartoe ik de weinige uren van rust, die mij mijne zeer werkzame betrekking overlaat, heb besteed, dienen om zoovele ongelukkigen, die thans bijna aan zich zelven overgelaten zijn, te leeren zien met het oog van hunnen geest, om hun geluk en genoegen te vermeerderen. U, herders en leeraars, u behoef ik er niet aan te herinneren, dat de ongelukkige Blinde in uwe gemeente aanspraak heeft op uwe meer dan gewone zorg; de Heiland opende hun de oogen des ligchaams, dat kunt gij niet; maar gij kunt hunnen geest verlichten en hen voorbereiden voor hun beter vaderland. - U, onderwijzers! medearbeiders waar het de ontwikkeling van den geest geldt, - ook de Blinde heeft die geestvermogens, waarop gij bij den ziende moet werken; - zoudt gij aarzelen, omdat de zaak u vreemd is? zoudt gij de moeite schuwen, waar gij den ongelukkige tot een mensch in den vollen zin des woords kunt vormen? Neen, dat zult gij niet; dat doet geen Nederlandsch onderwijzer. De dank dergenen, die gij zoo zult beweldadigen, zij uw loon, en vooral het bewustzijn, ook met opoffering uwen pligt betracht te hebben!’

g.e.v. schneevoogt.








{==667==} {>>pagina-aanduiding<<}

Bibliographisch album.

Verdediging van Oost-Indië. Leiddraad ter verkrijging eener juiste kennis, en ter beoordeeling der wijze van verdediging van de Nederlandsche Oost-Indische gewesten, enz., door den luitenant-kolonel J.C.J. van Swieten. Tiel, Wed. D.R. van Wermeskerken. 1849.

De schrijver van het hier bovengenoemde werk is reeds aan het algemeen bekend door verschillende vroegere geschriften, even als dit, over de verdediging onzer Oost-Indische bezittingen handelende. Vroeger hoofdofficier bij het Indische leger, heeft hij een aantal jaren in onze verschillende Oostersche bezittingen doorgebragt, en de kennis der Indische krijgszaken tot een voornaam onderwerp zijner studiën en overdenkingen gemaakt; daarom heeft het oordeel, dat hij uitbrengt, over de wijze waarop Indië tegen een Europeschen vijand moet verdedigd worden, eene regtmatige aanspraak op een aandachtig onderzoek, zoowel om den persoon des schrijvers, als om het belang van het onderwerp, waarvan het toekomstige lot van ons Vaderland afhangt. Wij hebben zijn arbeid dan ook met de meeste opmerkzaamheid bestudeerd, en, door de vergelijking met wat andere opgaven over hetzelfde onderwerp zeggen, trachten op te sporen, in hoever de door hem aangegevene verdedigingswijze als uitvoerbaar en goed is te beschouwen. Wij deelen hier de slotsom onzer bevinding mede, verschooning vragende voor vergissingen en dwalingen, die niet te verwonderen zijn in iemand, die Indië alleen uit de boeken kent.
Het verdedigingsstelsel, door den Heer van Swieten voorgestaan, komt in de hoofdzaak hierop neder: hij wil niet uitsluitend Java verdedigen, maar de toegangen tot Java; hij wil de zeeëngten bij Banca, Straat Sunda, Makassar en al die straten, die tot Java geleiden, goed bezetten, voornamelijk met eene sterke marine, met een groot aantal kanonneerbooten; eerst daarna, als laatst en uiterst middel, wil hij zich tot de verdeding van Java bepalen. De schrijver oordeelt het verkeerd, dadelijk tot die laatste handeling

{==668==} {>>pagina-aanduiding<<}
over te gaan en oogenblikkelijk de zoogenaamde buiten-bezittingen, bijna zonder wederstand, aan den vijand ten prooi te geven; hij oordeelt dat Java, op zich zelf staande, nadat de overige bezittingen verloren zijn, en geheel ingesloten door 's vijands zeemagt, noodwendig binnen eenigen tijd moet vallen; dat het aanleggen der vestingen op Java dit niet zal verhinderen; hij keurt den aanleg dier vestingen geheel af; niet dat hij het nut ontkent van eenige vestingen op Java, maar de plaatsen, die men daartoe heeft uitgekozen, oordeelt hij verkeerd, om verschillende door hem aangevoerde redenen. Voor de verdediging van onze Oostersche bezittingen vordert de schrijver eene landmagt van 30 à 40,000 man, en eene zeemagt, die, behalve de grootere oorlogsvaartuigen, 4 à 600 kanonneerbooten moet tellen en een 20 à 25,000 zeelieden vereischt.
Ziedaar, in korte woorden, de wijze, waarop de Heer van Swieten ons het bezit van Indië wil verzekeren, en de strijdkrachten, die hij tot dat einde noodig rekent; ten minste volgens het hier aangekondigde werk; want wij moeten erkennen, dat ook wij, even als sommige tegenstanders des schrijvers, uit zijn vroegeren arbeid begrepen hadden, dat hij het Indische krijgswezen op nog veel grooteren voet wilde gebragt hebben. Maar wij zullen ons houden aan de hier opgegevene getallen, en dan moeten wij ronduit verklaren - verbloeming of bewimpeling in zulk eene ernstige zaak is ongeoorloofd - dat wij het verdedigingsplan des Heeren van Swieten afkeuren, omdat wij het als onuitvoerbaar beschouwen; omdat wij niet gelooven, dat Nederland bij magte is, in Indië zulke aanzienlijke strijdkrachten te onderhouden, als volgens dit verdedigingsplan gevorderd wordt.
De Heer van Swieten verwerpt dit oordeel, beroept zich op het hooge belang onzer Indische bezittingen en haalt voorbeelden aan van andere Staten, die met minder middelen wel grootere strijdkrachten onderhouden dan die, welke hij voor de verdediging van Indië voorstelt. ‘Is het te veel,’ vraagt hij (bl. 51), ‘dat men voor een rijk van 25,000,000 zielen aan zee- en landmagt een 65 à 70,000 man onderhoudt, terwijl Oostenrijk, dat niet veel meer inwoners telt, meer dan 700,000 soldaten op de been heeft, behalve de marine?’ Ook op het voorbeeld van Zweden beroept hij zich, dat ter verdediging zijner onafhankelijkheid eene zeemagt wil daarstellen door meer dan twintigduizend zeelieden bemand; ‘en onze Indische bezittingen,’ zegt hij (bl. 10), ‘hebben vrij wat meer te beduiden dan Zweden, vooral in de toekomst.’
Die voorbeelden zijn, onzes inziens, weinig afdoende; het is hier de vraag niet, welke legers en vloten andere landen onderhouden, maar wèl, welke strijdkrachten wij kunnen onderhouden. Bovendien, die sterke zeemagt, voor de verdediging der Zweedsche kusten, die talrijke legermagt van Oostenrijk, zijn in het eigen land, en kosten dus oneindig minder, daar in vredestijd een goed gedeelte der manschappen met verlof naar huis wordt gezonden. Maar onze krijgsmagt in Indië moet altijd voltallig zijn; de meerdere sterfte vereischt eene gedurige afzending van troepen tot hare aanvulling, en ieder weet, hoe groote uitgaven daarmede gepaard gaan. Men moet derhalve de kosten, welke onze Indische krijgsmagt vordert, nooit vergelijken met die, welke eene Europesche krijgsmagt, in haar eigen land, te weeg brengt.
Men zou ons verkeerd begrijpen, wanneer men uit het bovenstaande afleidde, dat wij de sterkte, die onze Indische krijgsmagt thans heeft, als genoegzaam beschouwden; het tegendeel is waar. De door den Heer van Swie-
{==669==} {>>pagina-aanduiding<<}
ten voorgestelde vermeerdering achten wij, met de thans bestaande hulpmiddelen, onuitvoerbaar; maar eene vermeerdering, op eene kleinere schaal, eene versterking van het leger, en vooral van de zeemagt in Indië, achten wij mogelijk, goed en zelfs ten hoogste noodzakelijk; te lang reeds is dit verzuimd, en de vraag is maar: wat is beter, 's jaarlijks een paar millioenen minder uit Indië te trekken, of aan het dreigende gevaar blootgesteld te blijven, binnen kort de Britsche vlag van de wallen van Samarang en Soerabaya te zien wapperen, en voor altijd die rijke bezittingen te verliezen, waarvan de toekomst van Nederland afhangt? De beantwoording dier vraag kan niet twijfelachtig zijn; en ieder opregt vaderlander moet er, naar ons oordeel, ten sterksten op aandringen, dat onze verdedigingsmiddelen in Indië meer uitbreiding verkrijgen. - Maar men moet zich geene hersenschimmen scheppen; men moet niet gelooven, dat men in de eerste jaren leger en vloot in Indië sterk genoeg kan maken, om bij eenen oorlog met Engeland al onze Aziatische bezittingen voortdurend te blijven verdedigen; wij gelooven dat dit niet mogelijk is, en dat men dus verstandig doet, zich vooreerst te bepalen tot de verdediging van Java, die wij wèl mogelijk rekenen.
‘Zal de natie,’ vraagt de Heer van Swieten (bl. 3), tevreden zijn, wanneer de eilanden Sumatra, Banca, Borneo, Celebes, de Molukkos, verloren zullen zijn, door het aannemen van slechte plannen? - Wij antwoorden daarop: dat de natie zeker liever niets zal willen verliezen en met regt ontevreden zal zijn, wanneer dit verlies ontstaat door slecht beleid; maar dat de natie evenwel gezond oordeel genoeg heeft, om het geen slecht beleid te noemen, wanneer men in eenen toestand, waarin het onmogelijk is alles te behouden, zich bepaalt tot de verdediging van wat wezenlijk gewigtig is, en om dit te doen, het minder gewigtige, het onbelangrijke afstaat; dat het verlies van de door den schrijver opgenoemde bezittingen zeker een nadeel is, maar geen gewigtig nadeel, daar die bezittingen tot nu toe geen zeer groot belang hebben, en waarschijnlijk bij een vredesverdrag weêr aan ons zouden worden teruggegeven; maar dat daarentegen alles afhangt van het behoud van Java; dat dit eiland de voorname bron is van onze magt en onzen volksrijkdom; dat wij dus alles moeten aanwenden om het te blijven bezitten, want dat, eenmaal door den vijand veroverd, Java ons denkelijk voor altijd ontvalt.
De meening van den Heer van Swieten, dat eene verdediging van Java, na het verlies der overige bezittingen, op den duur onmogelijk is, bestrijden wij ten sterkste. Wij beroepen ons ten dien aanzien op de ondervinding van het begin dezer eeuw, toen dit eiland, jaren lang door de Britsche oorlogschepen van alle gemeenschap met het moederland afgesneden, toch onder de Hollandsche oppermagt bleef, en eerst in 1811 door de Britten werd veroverd; veroverd, omdat het leger, dat Java moest verdedigen, zwak en slecht zamengesteld was, en omdat er bij die verdediging misslagen plaats hadden. Dezelfde verwaarlozing van het leger, dezelfde gebrekkige verdediging, kunnen, wel is waar, dezelfde noodlottige uitkomst te weeg brengen; maar heeft men voor een goed leger op Java gezorgd, wordt de verdediging met beleid bestuurd, dan zal de uitkomst geheel anders zijn; en na alles wat wij over dit onderwerp hebben gelezen en gehoord, bestaat bij ons de vaste overtuiging, dat wij met goed gevolg Java aan onze vijanden kunnen betwisten.
De Heer van Swieten maakt zich een te hoog denkbeeld van de legermagt der Britten in Hindostan; hij spreekt van eene sterkte van viermaal

{==670==} {>>pagina-aanduiding<<}
honderdduizend man; maar hij vergeet, hoe weinig dit inderdaad beduidt; welke uitgestrekte landen daarmede in bedwang moeten worden gehouden, hoe zeven achtste dier legermagt uit inlanders bestaat, die weinig militaire waarde hebben en op wier trouw weinig valt te rekenen; hij vergeet, dat de vrees voor Rusland, Engeland noodzaakt, altijd eene sterke krijgsmagt aan den Indus te laten, om de krijgshaftige bewoners van Hindostan's noordwestelijk gedeelte in bedwang te houden, en daar de uitwerking van de kuiperijen der Russische zendelingen te keer te gaan; hij vergeet, eindelijk, welke bezwaren, welke kosten er verbonden zijn aan het inschepen en over zee brengen van een Britsch leger, sterk genoeg om de verovering van Java te beproeven. Wij gelooven wel, dat Engeland zich inspanningen en opofferingen zoude getroosten, om zich meester te maken van het rijke Java; maar, verstandig en goed berekenend, als de Engelsche regering meestal is, zal zij toch de opofferingen regelen naar de kans en grootte der winst; en wanneer de Heer van Swieten zegt (bl. 25): ‘dat het Britsche rijk gerustelijk een driehonderd millioen kan wagen aan de verovering van Java, omdat het de verzekering heeft, dat de verkoop der landen op dit eiland een duizend millioen oplevert,’ dan gelooven wij, dat het onnoodig is het overdrevene dier berekening aan te wijzen. De Britsche minister, die, om voor het Parlement eenen aanval op Java te verantwoorden, met zulk eene berekening te voorschijn kwam, zou groot gevaar loopen nog andere bestrijders te ontmoeten dan Cobden en de vrienden des vredes.
Wat de Heer van Swieten zegt over de vestingen op Java, kunnen wij uit gebrek aan zaakkennis niet beoordeelen; wij weten niet, in hoever de gronden, door hem aangevoerd tegen de keus der punten, die men op Java versterkt heeft of versterken wil, al dan niet belangrijk zijn; naar het oordeel van anderen zijn die vestingen zeer goed gelegen; om te beoordeelen aan welke zijde hier de waarheid is, behoort eene plaatselijke bekendheid, die wij missen. Hierin is echter de Heer van Swieten het met alle andere deskundigen eens, dat het goed en noodzakelijk is, om op Java eenige versterkte punten of vestingen te hebben, die tot bewaarplaatsen van krijgsbehoeften, tot opneming van troepen, tot steunpunten dienen om ons gezag in de verschillende deelen van Java te verzekeren. Het aantal dier vestingen is niet groot, en zij nemen geen aanmerkelijk gedeelte van het leger voor de bezetting weg; de eenige aanmerking is dus de plaatsing dier vestingen; hieromtrent bestaat verschil van meening.
In strijd met het gevoelen van den Heer van Swieten, zijn wij dus van oordeel, dat het voor Indië aangenomene verdedigingsstelsel geene afkeuring verdient, en niets anders vordert dan uitbreiding van het leger en vooral van de zeemagt; wij zijn van oordeel, dat het voor ons zaak is, vooreerst ons te bepalen tot de verdediging van Java, en op en bij dat eiland onze voornaamste strijdkrachten te vereenigen. Maar dat wil niet zeggen, dat wij altijd zoo moeten handelen; integendeel, wanneer onze zeemagt in Indië vermeerderd is, wanneer men daar havens en al het noodige heeft om haar op te nemen en in al hare behoeften te voorzien, wanneer tal van gewapende stoomschepen de Indische zeeën doorkruisen en overal de Nederlandsche vlag doen eerbiedigen, dan zal men ook in de gelegenheid zijn, de verdediging der bezittingen buiten Java met nadruk te voeren; en wanneer die bezittingen, na verloop van jaren, een belang hebben verkregen, dat van Java nabijkomende, dan zal men in den vermeerderden rijkdom ook het mid-
{==671==} {>>pagina-aanduiding<<}
del hebben om aan de strijdkrachten meer uitbreiding te geven, en dáár eene verdediging te voeren, even krachtig als die van Java. - Maar, dat alles ligt in de toekomst; dat alles vordert jaren tijds; verkeerd is het, zich nu daarmede bezig te houden; maak eerst, dat die bezittingen buiten Java in bloei en rijkdom dat eiland nabijstreven, dan zult gij ook de middelen hebben, om de verdediging te voeren, volgens de door den Heer van Swieten geuite denkbeelden. Maar, zoo lang dit niet zoo is, moet men zich bepalen tot wat men doen kan, tot wat het meeste belangrijk, tot wat noodzakelijk is; en dit, wij herhalen het, is thans hoofdzakelijk de verdediging van Java.
Hoezeer wij dus, in het hier voorgaande, de meeningen en voorstellen van den Heer van Swieten bestreden hebben, zoo belet dit echter niet, dat wij zijn arbeid alle overweging waardig achten, en dat wij hoogelijk zijne poging op prijs stellen, om door dien arbeid de kennis der Indische krijgszaken onder zijne landgenooten uit te breiden. In dat opzigt bestaat bij ons nog eene onbegrijpelijke, eene betreurenswaardige onkunde, en dit geldt niet alleen de Indische krijgszaken, maar dit geldt alle Indische aangelegenheden; voor de groote meerderheid van ons volk is Java even vreemd, even onbekend, als de binnenlanden van Afrika. Dat ongelukkige stelsel van stilzwijgenheid, van achterhoudendheid, dat onderdrukken van alle openbaarheid, dat geheele gemis van eene vrije drukpers in Indië, zijn de oorzaken dier jammerlijke onkunde; en onkunde is hier zwakheid: een volk, dat zijne belangen niet kent, weet ze ook niet krachtdadig te verdedigen, en is laauw en onverschillig voor de algemeene zaak. Maak daarentegen dat het beschaafde gedeelte onzes volks naauwkeurig bekend is met die uitgestrekte rijken in Azië, waarover wij heerschappij voeren; maak dat allen diep doordrongen zijn van het gewigt, van het alles overwegende belang, om die heerschappij te behouden, te bevestigen, tot de eer en welvaart van Nederland te doen dienen, en dan zal de regering bij hare maatregelen den krachtigsten steun vinden in de eendragtige medewerking, in de geestdrift van allen.
Laat Engeland ons ten voorbeeld dienen. Dáár worden de gewigtigste staats- en krijgsaangelegenheden met geen digten sluijer overdekt; dáár schrikt men er niet voor terug, wanneer mannen van kunde en ervaring hunne meening vrijelijk uiten over de gewigtigste onderwerpen; dáár wordt eene krachtige en vaderlandlievende burgerij door eene vrije drukpers ingelicht omtrent alles wat het volkswelzijn betreft; en welke partijzucht soms die drukpers kenmerkt, toch heeft de natie, door langdurige gewoonte van het beoordeelen der staatsaangelegenheden, kennis en gezond verstand genoeg, om het goede van het slechte, het ware van het valsche te onderscheiden. Waarom zou het bij ons, Nederlanders, anders zijn? Hebben wij minder oordeel, minder zedelijkheid, minder zucht voor het algemeene welzijn, minder liefde voor het Vaderland, dan de Britten? Wij gelooven niet, dat iemand dit zal beweren; wij gelooven dat de openbare meening, - de beste steun, de grootste sterkte van elke regering - ook onze volkskracht zal vertienvoudigen, zoodra maar de onmondigheid, de onkunde waarin het algemeen vroeger gehouden is omtrent zijne gewigtigste belangen, geheel hebben opgehouden.
Wij weten het, er kunnen gronden ter verdediging worden aangevoerd van het vroeger voor Indië gevolgde regeringsstelsel; en onze bedoeling is niet in

{==672==} {>>pagina-aanduiding<<}
het minste, om met kleinachting te spreken van die mannen, die dat stelsel hebben voorgestaan. Het tegendeel is waar; wij deelen ten volle in de algemeene achting voor die staatsmannen van uitstekende kunde, van door niemand betwiste regtschapenheid, welke dat stelsel hebben aangekleefd; het goede, het edele hunner bedoelingen blijkt uit alles; - zoo vonden wij onder anderen, nog kortelings een bewijs daarvan in het werk van den Heer de Stuers over Sumatra, waar (in de inleiding op bl. 28 en op bl. 85) tot tweemaal toe de redenen worden medegedeeld, die de toenmalige minister J.C. Baud aanvoert tegen de uitgave van dat werk; die redenen zijn hoofdzakelijk: ‘de vrees, dat, door het openbaren van voor ons niet altijd vereerende daadzaken, wij nieuwe stof zullen geven voor de lasterlijke beschuldigingen, waarmede het buitenland te vaak den Nederlandschen naam verguist;’ - die redenen bewijzen de vaderlandslievende bedoelingen van dien staatsman en moeten bij ieder dien eerbied en die achting vermeerderen, welke zoo te regt zijn deel zijn. - Maar die redenen bewijzen echter niet, dat het door hem gevolgde stelsel goed was; want wie verzekert ons, dat wij het geluk zullen hebben, altijd aan zulk een staatsman de leiding der Indische zaken opgedragen te zien? En dat verzwijgen der waarheid, met welke vaderlandslievende bedoelingen dan ook gedaan, is dat niet altijd eene handeling, die ook daarom is af te keuren, omdat zij op den duur nadeelen aanbrengt? Openbaarheid, waarheid, zijn hoedanigheden, die een volk niet alleen eer aandoen, maar ook voordeel aanbrengen.
Er breekt een nieuwe dageraad voor Neêrlands Indië aan; nieuwe beginselen zullen daar ons bestuur doen handelen; en mogen die beginselen soms met onberadenheid, met overdrijving worden voorgestaan, dat belet echter niet, dat die beginselen de ware zijn, en dat uit de verstandige en gematigde toepassing daarvan, de toekomstige grootheid van Nederland kan ontstaan.

w.j. knoop.










{==673==} {>>pagina-aanduiding<<}

Bijdrage tot de kennis van het hedendaagsche standpunt der kritiek


des Nieuwen Testaments.

Het hedendaagsche standpunt van de kritiek des N. Testaments. Eene voorlezing van Dr. G.L. Hahn. Naar het Hoogduitsch. Met eene voorrede, aanteekeningen en een bijvoegsel betreffende het werkje van Dr. van Vloten: de Tubinger School, enz., van A. Niermeijer, Predikant te 's Heer Arendskerke. Amersfoort, bij W.J. van Bommel van Vloten. 1849. VIII en 62 bladz. 8o.


Dissertatio theologica inauguralis exhibens disquisitionem de jure, quo nonnulli viri docti consilium apologetico-irenicum auctori Actorum apostolicorum tribuant. Scrips. A.G. van Campen V.D.M. in pago Opperdoes. Lugduni-Batavorum, ap. P. Engels. 1849. IV en 80 pag. 8o.


De Tubinger School en hare Hollandsche tegenstanders. Historische aanteekeningen omtrent de wording des Kristendoms, door Joh. van Vloten. Amersfoort, bij W.J. van Bommel van Vloten. 1848. 130 bl. 8o.

Hedendaagsch niet synoniem met nieuw? Ik tart ieder, die er lust toe gevoelt, mij het bewijs te leveren, dat wij heden ten dage nog in eenig opzigt denken, spreken, handelen zoo als men vroeger deed. Één voorbeeld uit velen: wat dunkt u, lezer, van de schriften des N. Testaments? Dat zij al te zamen heilige, goddelijke boeken zijn, onder onmiddellijk bestuur en medewerking van den H. Geest geschreven? Maar met deze uwe inspiratietheorie zijt gij voor 't minst twee, drie eeuwen ten achter! Neen, zegt een ander, maar ik houd ze voor

{==674==} {>>pagina-aanduiding<<}
de echte, uit het apostolische tijdvak zelf afkomstige oorkonden van het vroegste Christendom. Dan, eilieve! wat staat gij een gevoelen voor, dat reeds sinds vijftig jaren van stuk tot stuk, en met de bewijzen voor de onechtheid van meerdere N. Testamentische schriften in de hand, wederlegd is geworden! Het zij zoo, spreekt een derde, doch al mogen er in den kanon ook sommige boeken van betwistbaar gezag zijn opgenomen, dit doet tot de hoofdzaak weinig af, daar toch de Codex des N.T.'s geene andere schriften behelst, dan zulke, die tot den vroegsten tijd des Christendoms behooren, en ons in elk geval eene juiste voorstelling geven van hetgeen dat Christendom bij zijne verschijning in de wereld was. O sancta simplicitas! Maar, al valt het mij ook smartelijk u uit een waan te rukken, waarbij gij 't hoofd zoo zacht en zoetelijk nederlegt, - gij, die zoo spreekt, gij hebt toch in den laatsten tijd wel van de Tubingsche school en van de Tubingsche kritiek gehoord? Ziet, zij heeft nog naauwelijks het vijfde eener eeuw doorleefd, en alreeds uw geheele systeem het onderste boven geworpen. Vraag 't uwen landgenoot Dr. van Vloten maar, of, zoo gij nog beter wenscht te worden ingelicht, vraag 't mannen als Baur, Schwegler, Zeller en anderen, wat er van uw droombeeld zij. Het zal hun geen oogenblik moeite kosten, u te overtuigen, dat ook uw standpunt tot de reeks der verouderde behoort, en in 't vervolg geene andere plaats verdient dan in een kabinet van theologische antiquiteiten - of in een knekelhuis. Want zij zullen u doen zien, dat er in het gansche N.T. maar één enkel boek is, dat ons eene zuivere en onvermengde voorstelling geeft van het vroegste Christendom; dat er zich, behalve dit, nog vier andere van onbetwistbare echtheid in bevinden, en dat al de overige niet alleen in lateren, meerendeels in veel lateren tijd zijn opgesteld, maar ook zoo weinig aanspraak hebben om als bronnen onzer kennis van het oorspronkelijk Christendom te gelden, dat
zij veelmeer kunnen gezegd worden, in hunne verschillende verhouding tot elkander de verschillende ontwikkelingstrappen te vertegenwoordigen, welke dat Christendom van zijne invoering af tot op het einde der tweede eeuw, derhalve gedurende de eerste anderhalf honderd jaren, doorloopen heeft.

{==675==} {>>pagina-aanduiding<<}

Gaan we niet snel vooruit? Ja, wel duizelingwekkend snel! Van een goddelijk geinspireerden Kanon tot op een nieuw testamentje met vier paulinische brieven en een openbaringsboek, mij dunkt, dat doet geen oneer aan een tijd, die de woorden: vooruitgang en verlichting! in het vaandel voert. En nu moge al de wijze prediker vragen: ‘is er iets, waarvan men zou kunnen zeggen: ziet dat is nieuw?’ en er op den toon der verzekerdheid bijvoegen: ‘het is alreeds geweest in de eeuwen die vóór ons geweest zijn,’ - ik voor mij beweer, dat ook daarin sedert verandering gekomen is, en dat het voortaan dwaasheid zoude zijn met hem te gelooven, dat er niets nieuws kan zijn onder de zon. Integendeel, ik blijf volhouden, dat, zoo er al vroeger niets nieuws hebbe plaats gehad, het hedendaagsche daarop toch eene uitzondering maakt, en dat dit, gelijk in ieder ander opzigt, zoo ook inzonderheid geldt van het hedendaagsche standpunt der kritiek des N. Testaments. Geleerde Osiander! Deftige Gerhard! O! zoo gij opstondt uit uwe graven, en zaagt, hoe men niet alleen uw met zorgvuldig en kunstig beleid opgetrokken harmonistisch gebouw onder den voet gehaald, maar ook met het puin daarvan gespeeld, en uit de brokstukken een ander soi-disant geheel heeft opgetrokken, waaruit de Christelijke geest geweken is, om voor den genius eener zich uit en door zich zelf ontwikkelende menschheid plaats te maken - hoe ge met stomme verbazing dit vernielingswerk uwer naneven zoudt gadeslaan! Maar ook anderen dan gij, en die lange na u geleefd hebben, zouden bezwaarlijk van hunne verwondering bekomen, wanneer zij, tot ons teruggekeerd, getuigen waren van den strijd, dien de Christelijk-conservatieven tegenwoordig op historisch-kritisch gebied hebben te voeren. Een Semler en Eichhorn zelfs, hoe weinig beducht anders voor het licht van een onbevangen onderzoek, zouden zich thans welligt in de gelederen der reactionnairen scharen, uit vrees van, zich te diep
in den maalstroom wagende, ook datgene, waarop zij voortgingen hoogen prijs te stellen, en wat hun, zoo zij meenden, niet ontnomen kon worden, voor altoos te zien verloren gaan.
Nog eens dan - het hedendaagsche is nieuw. Eene andere

{==676==} {>>pagina-aanduiding<<}
vraag is het, of het ook goed zij en als door het vuur beproefd. Dat ons Christelijk gevoel daarop neen zegt, is natuurlijk. Maar dat gevoel - wij stemmen het toe, hoeveel waarde wij ook aan het testimonium spiritus sancti hechten - geeft geen voldoenden maatstaf aan de hand. Wat dan getuigt de Christelijke wetenschap? Om 't met een enkel woord te zeggen: dat de moderne kritiek des N. Testaments, wel is waar, nog niet geheel uit het veld is geslagen, noch zich overwonnen heeft verklaard; maar dat toch hare zwakke plaatsen reeds genoeg ontdekt zijn geworden, om haar niet voor onoverwinnelijk te houden, en dat wij ten gevolge daarvan onpartijdig genoeg kunnen zijn, om hare goede zijde te erkennen, zonder gevaar te loopen, dat wij tot hare loochening van het Christelijk beginsel worden medegesleept 1.
Het is dan ook om deze reden, dat wij eene herhaalde en zelfs meer uitvoerige bespreking dezer zaak in een tijdschrift, dat niet uitsluitend voor theologanten bestemd is, te minder behoeven te duchten. Ja, wij kunnen verder gaan, en op

{==677==} {>>pagina-aanduiding<<}
grond onzer overtuiging, dat, al zijn de debatten nog niet ten einde, zij toch eenmaal zekerlijk ten voordeele van het gematigd kerkelijk begrip zullen gesloten worden - op dien grond, zeg ik, het voor goed en nuttig houden, ook beschaafde leeken omtrent den waren staat der strijdende partijen in te lichten. Men hoort en spreekt toch bovendien tegenwoordig zoo veel van de Tubinger school. Men weet, dat zelfs een onzer landgenooten voor haar in het strijdperk is getreden. Natuurlijk, dat velen, die geene godgeleerde tijdschriften lezen, daardoor tot de vraag worden geleid: wat bedoelt dan toch die school, waarvan zulk een geruchte uitgaat? waardoor onderscheidt zich hare rigting van vroegere? is er dan nog altoos niets, of althans niet genoeg gedaan om haar te wederleggen? En waar wij derhalve die vragen kunnen beantwoorden, zonder eenige vrees, dat het geloof van menschen, die niet onmiddellijk tot den strijd zelven geroepen zijn, aan het wankelen zal worden gebragt, daar mogen wij 't voorzeker wel als pligt beschouwen, aan hun weetgierig verlangen te voldoen.
De gelegenheid biedt zich daartoe nogmaals ongezocht aan, nu de Redactie van ‘de Gids’ mij de aan het hoofd dezes vermelde boekwerken ter recensie heeft toegezonden. Ik wil daarvan gebruik maken, om, aan de hand van een zeer geacht Duitsch schrijver, mijnen lezers eene heldere, schoon beknopte voorstelling te geven van de Tubingsche quaestie, en in 't algemeen van het standpunt, waarop de moderne kritiek des N.T.'s zich bevindt; hun, met van Campen's werk voor mij, eene proeve te leveren dierzelfde kritiek en van hetgeen ter harer bestrijding in bijzonderheden kan worden aangevoerd, - en, eindelijk, met den blik op v. Vloten's Historische Aanteekeningen, zoowel als op het Aanhangsel, dat Niermeijer aan de door hem vertaalde Voorlezing van Hahn heeft toegevoegd, hun een denkbeeld zoeken te geven van de waarde der bedenkingen, door een onzer landgenooten ter bestrijding van de Hollandsche tegenstanders der Tubingsche school in het midden gebragt.


{==678==} {>>pagina-aanduiding<<}

I.

Den 19den Februarij 1848 hield Dr. G.L. Hahn in de gehoorzaal der Breslausche hoogeschool eene zoogenaamde ‘Antritts-Vorlesung,’ ter erlanging van het regt, om als privaat-docent in de theologie aan gezegde akademie werkzaam te zijn. Hij was langen tijd in het onzekere geweest omtrent het onderwerp, dat juist ter behandeling bij zulk eene gelegenheid voegzaam zou zijn, daar hij zocht naar eene stof, geschikt om niet alleen aan godgeleerden ex professo belang in te boezemen, maar ook aan dezulken, die, zonder zelve de theologische wetenschap te beoefenen, toch met belangstelling kennis nemen van hetgeen heden ten dage op godsdienstig terrein aan de orde ter behandeling is gesteld. Hij vertrouwde echter zulk een onderwerp gevonden te hebben door zich te bepalen tot eene schets van de kritiek des N. Testaments ten aanzien van het standpunt, dat zij tegenwoordig heeft bereikt. Hoogstgewigtig scheen hem dit onderwerp toe. Immers, gelijk zulks in onze dagen al meer en meer aan het licht treedt, van de kritiek des N.T.'s hangt de beslissing der grootste, voor het Christendom meest beduidende vraagstukken af, en zij is juist om deze reden, als wetenschap, thans dermate op den voorgrond getreden, dat het als de bijzondere roeping van onzen tijd erkend wordt, over dit gebied der godgeleerdheid een nieuw licht te verspreiden. Dit laatste heeft trouwens nog een anderen grond. Onze leeftijd roept ons namelijk tot beoefening der kritische wetenschap, omdat hij in zijn eigenaardig karakter den waarborg bezit, dat juist hij het is, die op dit gebied tot zekere en vaste slotsommen komen zal. In ieder tijdperk toch kan slechts datgene werkelijk gelukken, wat in eene bijzondere betrekking tot dat karakter staat. Welnu, gelijk men aan het eerste gedeelte der 19de eeuw, het tijdperk waarin vernuften als Fichte, Schelling, Hegel en Schleiermacher bloeiden, het karakter van productiviteit, of van
het scheppend genie mag toekennen, met niet minder regt mag men onzen tijd den tijd van het kriticismus heeten. Wel is waar, het

{==679==} {>>pagina-aanduiding<<}
ontbrak ook vroeger niet aan alle beoefening der kritiek. Doch men had tot hiertoe geen denkbeeld van de daartoe gevorderde consequentie. Men bleef ter halver wege staan, en kwam dus nooit tot eene kritiek, welke dien naam waarlijk verdient. Eerst thans is de kritiek des N.T.'s inderdaad tot bewustheid gekomen van hetgeen zij in hare volkomenheid zijn moet. Dewijl echter eene wetenschap slechts dan hare volkomenheid kan bereiken, wanneer zij tot bewustheid van haar idee is gekomen, is gevolgelijk de kritiek des N.T.'s eerst thans in staat haar doel te naderen, hoever zij daarvan werkelijk ook nog verwijderd moge zijn 1.
Bekleedt dus de kritiek juist in onzen tijd zulk eene aanzienlijke plaats in de rij der theologische wetenschappen, het is dan ook van het grootste belang, het standpunt te kennen, waarop zij zich tegenwoordig bevindt. Om dit echter wél te beoordeelen, dienen wij ook met de geschiedenis der kritiek bekend te zijn, en het is om deze reden, dat Hahn aanvangt met in vlugtigen omtrek den weg te schetsen, dien zij door hare verschillende ontwikkelingstijdperken heen heeft afgelegd.
Als wetenschap ontstond de kritiek eigenlijk pas met de Hervorming. Toch bevond zij zich toenmaals, en nog lang daarna, op zeer lagen trap, ten gevolge van de dogmatische rigting des tijds. Men bediende zich van haar tot bestrijding eener bedorven overlevering, doch paste haar op den kanon des N.T.'s zelven nog niet toe. Dezen nam men met kinderlijke onergdenkendheid aan uit de handen dierzelfde kerk, wier gezag men op alle andere punten verwierp. Of koesterde men in het Hervormingstijdperk ook al hier en ginds eenigen twijfel omtrent de echtheid van sommige bijbelboeken, het was alleen omdat het Christelijk bewustzijn zich daarin niet in gelijke mate wedervond.
Het Protestantisme had evenwel de baan voor de kritiek ontsloten. Het Christelijk bewustzijn behoefde langs den weg des voortgezetten onderzoeks slechts meer in strijd te gera-
{==680==} {>>pagina-aanduiding<<}
ken met sommige gedeelten des Bijbels, om ook van lieverlede meer twijfelingen aangaande de echtheid van den kerkelijk overgeleverden kanon des N.T.'s te doen geboren worden. Zoo kwam men er allengs toe, om ook voor het geschiedkundig of menschelijk gezag (de zoogenaamde fides humana) der nieuw-testamentische boeken waarborgen te verlangen, terwijl men zich vroeger met hun goddelijk gezag (de fides divina) tevreden had gesteld. Men begon naar de gronden te vragen voor het tot hiertoe geloovig aangenomen gevoelen, dat dit of dat boek van dien schrijver afkomstig was. En eenmaal op dien weg gekomen, trad de kritiek een nieuw tijdperk in, welks eigenaardig karakter wij niet beter kunnen beschrijven, dan door het met den naam van tijdperk der negative kritiek te bestempelen. Immers van nu af werd schier geen enkel boek des N. Testaments ongemoeid gelaten. Men begon, met, onder protest tegen ieder overgeleverd gezag, de echtheid van allen in twijfel te trekken. Van meerderen en gedurig meerderen werd die echtheid ontkend. En wenschen wij te weten, welke resultaten men van zulk eene kritiek verkreeg, wij behoeven slechts een oog te slaan op de Wette's ‘Inleiding in het Nieuwe Testament,’ welk geschrift, vol twijfelingen als het is aangaande de kracht der tot hiertoe gebruikte bewijzen voor de echtheid der meeste nieuw-testamentische boeken, eigenaardig geschikt is om geheel dit tijdperk te vertegenwoordigen.
Maar op dit standpunt der zuivere negativiteit, produkt eener rationalistische bijbelbeschouwing, kon de kritiek op den duur niet blijven staan. Het moest van den eenen kant ten laatste weder leiden tot de vraag, hoe dan het ontstaan van zulk een kanon, met zulke verschillende elementen, geschiedkundig te verklaren was, en daarmede van zelf aan de kritiek eene nieuwe, meer positive rigting geven. Van den anderen kant moest het de behoefte eenmaal doen geboren worden, om, ter weêrlegging van de onchristelijke gevolgtrekkingen, die eene ongeloovige kritiek uit de tot hiertoe verkregen resultaten maakte, het negativismus zelf te bestrijden. Het was derhalve niets dan een overgangstrap, waarop de kritiek des N.T.'s zich in den bloeitijd van het rationa-
{==681==} {>>pagina-aanduiding<<}
lisme bevond. Om vandaar tot hooger op te klimmen, werd alleen gevorderd, dat de kritiek des N.T.'s tot bewustheid van zich zelve kwam, met andere woorden, dat men van weêrszijden eene heldere voorstelling kreeg van de onzekerheid zoowel als de voor het Christendom gevaarlijke slotsommen der negative kritiek. Daartoe krachtig te hebben medegewerkt, is de niet geringe verdienste der, zoo veel époque gemaakt hebbende, ‘Kritiek van het leven van Jezus,’ door Strauss. ‘Dit werk staat onmiskenbaar daar als de voltooijing van een voorbijgegaan, en door de pogingen, waartoe het aanleiding gaf, als de overgang tot een nieuw tijdperk der kritiek, als de overgang van de negative tot de positive, van de subjective tot de objective, van de louter abstracte tot de historische kritiek, wier volmaking de roeping is van den tegenwoordigen tijd’ 1.
Het is uit het boven gezegde klaar, hoe de kritiek des N.T.'s geworden is, wat zij tegenwoordig is. Er blijkt almede uit, dat men in onzen tijd eene duidelijke voorstelling heeft van hetgeen die kritiek behoort te zijn, om aan hare roeping te beantwoorden. Dit bewijst echter nog in geenen deele, dat men 't ook werkelijk reeds tot zulk eene kritiek heeft gebragt. Waar het hier bepaaldelijk op aankomt, is, dat er onderscheid worde gemaakt tusschen hetgeen men voor als nog heeft willen leveren, en hetgeen men werkelijk geleverd heeft.
Het is vooral de Tubingsche school, met den Hoogleeraar Baur aan het hoofd, welke hare krachten op dit gebied heeft beproefd; zij heeft zich zelfs in zulk eene mate van dit gebied meester gemaakt, dat voortaan ieder beoefenaar der kritiek, die daarop iets wenscht te leveren, voor 's hands niets anders heeft te doen, dan zijne betrekking tot haar te bepalen. Haar karakter, al of niet historisch, is constructief. Niet tevreden met, gelijk men vroeger deed, de onechtheid der afzonderlijke boeken van het N.T. bewezen, en ze daardoor van de plaats, hun vroeger in de geschiedenis toegekend, te hebben losgerukt, is zij er ook op bedacht, hun de plaats te wijzen, die hun, haars achtens, in de geschiedenis wettig

{==682==} {>>pagina-aanduiding<<}
toebehoort. Zij tracht tot dat einde zich vóór alle dingen in den ganschen historischen zamenhang der eerste christentijden te verdiepen, en terzelfder tijd de schriften des N.T.'s elk op zich zelf, geheel onafhankelijk van de overlevering, in oogenschouw te nemen, den geest en het doel der verschillende stukken aan te wijzen, de historische toestanden, welke zij tot hunne vooronderstelling hebben, op te sporen. Van de in elk geval zeer deugdelijke grondstelling uitgaande, dat ‘ieder schrijver tot den tijd behoort, waarin hij schrijft,’ heeft zij zich dit derhalve tot hoofddoel gesteld, de schriften, die aan een bepaalden tijd worden toegekend, met dien tijd zelven te vergelijken, en na te gaan, in hoever zij op elkander passen.
Ongetwijfeld heeft de Tubingsche school zich aldus den eenigen weg afgebakend, die tot de gewenschte uitkomst leiden moet. Eene andere vraag is 't echter, of zij dien weg met goed gevolg bewandeld heeft, - of zij, historisch willende zijn, ook werkelijk op den naam van historisch aanspraak heeft, en of men derhalve niets anders heeft te doen, dan de door haar verkregen slotsommen als onbetwistbaar over te nemen. Wij moeten dit, ook volgens Hahn, ten stelligste ontkennen.
Baur's geschiedkundige beschouwing der vroegste tijden van het Christendom heeft zeker veel verdienstelijks. Slechts te prijzen is het, dat hij het bijzondere overal uit het algemeene, de afzonderlijke verschijnselen uit de algemeene voorstellingen van een zeker tijdperk tracht te verklaren en toe te lichten, en dat hij, doordrongen van de overtuiging, dat de menschelijke geest voortgaat zich volgens bepaalde wetten trapsgewijs te ontwikkelen, zich beijvert om deze ontwikkeling te begrijpen als de magt, die de verschillende bijzondere voorvallen en feiten beheerscht. Maar een onloochenbaar gebrek zijner historisch-kritische navorschingen is het, dat zij te zeer onder den invloed staan van aprioristische grondstellingen en wijsgeerige praemissen. Men bemerkt het duidelijk - hij zoekt door de kritiek slechts te staven, wat hij op wijsgeerig standpunt voor waarheid houdt omtrent de wording des Christendoms. Zijne voorstelling dienaangaande is niet de vrucht van een ‘voraussetzungslos’ aangevangen

{==683==} {>>pagina-aanduiding<<}
en voortgezet kritisch onderzoek, maar gaat daaraan vooraf, leidt en regelt het, ja grijpt het zoo zeer in de teugels, dat zijne constructiën en combinatiën, hoezeer ook op den naam van objectief-historisch aanspraak makende, geheel ophouden dien naam te verdienen.
In plaats der mythische verklaring, die Strauss van den vroegsten ontwikkelingsgang des Christendoms heeft zoeken te geven, - laat Baur het idee des Christendoms uit eenen strijd van onderling botsende, en van lieverlede zich met elkander verzoenende, partijen in de Christelijke kerk te voorschijn komen. Oorspronkelijk een Messiasgeloovig Jodendom, ontwikkelde het zich, na veel strijds in eigen boezem, door eene allengs te weeg gebragte versmelting van zijn eigenaardig judaistisch met het sedert opgekomen paulinisch en het nog latere johanneisch element, tot het geloof der katholieke kerk van het laatst der 2de eeuw. Volgens Baur biedt ons het N.T. de oorkonden aan, die ons een blik in den strijd van genoemde partijen vergunnen. Die oorkonden zijn slechts voor een zeer klein gedeelte uit het Apostolische tijdvak afkomstig. Voor het meerendeel zijn zij van lateren tijd, en hun ontstaan juist aan die verschillende kerkelijke partijen verschuldigd. De onderscheidene boeken, verschillend in kleur, doch één wat de strekking aangaat om de belangen en inzigten van zekere partij te dienen, vertegenwoordigen én de onderscheidene partijen, én de onderscheidene hoogten, waarop de strijd tusschen dezen zich op een gegeven tijdstip bevond. Het onderscheid tusschen de beschouwingswijze van Baur en Strauss is alzoo in den grond der zaak geen ander, dan dit, dat, terwijl, volgens Strauss, het idee des Christendoms de vrucht was eener ontwikkeling in de gemeente, welke plaats had, zonder dat deze daarvan de bewustheid had, volgens Baur daarentegen alles het karakter van opzettelijkheid aanneemt. De schriften des N.T.'s zijn partijschriften. En wat hierbij wèl verdient te worden opgemerkt, is, dat, volgens deze geheele opvatting, de verschillende partijen niet in strijd liggen over de zuiverste uitdrukking van het Christelijk idee, maar dat elke partij voor zich zelve daarbij slechts haar eigen
belang bedoelt. Genoemd idee is derhalve geenszins het beginsel, dat de

{==684==} {>>pagina-aanduiding<<}
ontwikkeling bestuurt; neen, de vorm, dien het door den loop des tijds heeft aangenomen, is veeleer op eene zeer toevallige wijze ontstaan. De vorm b.v., dien het in de Roomsche kerk aanneemt, is niet de vrucht van inwendige ontwikkeling en waarachtige overtuiging, maar van eene uitwendige overeenkomst der beide tegen elkander overstaande partijen. Elke partij ziet in, dat zij slechts dán kan blijven bestaan, wanneer zij eene zoo veel mogelijk vreedzame houding ten aanzien der tegenpartij aanneemt. Vandaar, dat beiden eindelijk overeenkomen, om hare leerstelsels bij elkander te voegen en slechts datgene te verwerpen, wat voor de wederpartij al te kwetsend zou zijn.
Ziehier voor 't overige eene korte schets van de voorstelling, welke Baur en zijne school zich maakt van de vroegste ontwikkeling des Christendoms en, in zamenhang daarmede, van het ontstaan der schriften van het N. Testament. Het Christendom lag bij zijne verschijning nog gehuld in de windsels van het Jodendom. Het bezat destijds nog, - om mij van eene geliefkoosde uitdrukking der Tubingsche school te bedienen - een ebionitisch karakter en was streng partikularistisch van aard. In dien toestand volhardde het tot op Paulus. Algemeenheid (universalismus) en afschaffing der Mozaïsche wet zijn de hoofdkenmerken van het door dezen - in navolging van Stefanus - gepredikte Christendom. Een hevige strijd ontbrandt, ten gevolge van de verbreiding dezer nieuwe leer, in den boezem der kerk, - een strijd, waarin de Apostelen zelve tegen Paulus partij trekken. Het Paulinisme, door de overmagt van het Judaisme een tijd lang onderdrukt, verheft zich later als een fenix uit zijne asch, en krijgt nu op zijne beurt de overhand. De Joodschgezinde partij, hoezeer wrokkende tegen den persoon van Paulus, ziet zich echter genoodzaakt, den eenen post na den anderen op te geven. Ten laatste, nadat de vijandig tegen elkander overstaande rigtingen, hoezeer niet in eene hoogere eenheid opgelost, toch uiterlijk hare scherpe kanten verloren hebben, sluiten zij eene soort van vriendschapsverbond. De vrucht van dit verbond is de katholieke kerk. Deze neemt beide strijdige beginselen vreedzaam naast elkander op, en terwijl het vroeger was, of: geloof (paulinisch), of: werken

{==685==} {>>pagina-aanduiding<<}
(judaistisch of petrinisch element), - verheft zij 't nu openlijk tot haar beginsel: beide geloof en werken.
Nevens deze twee, ontwikkelde zich, volgens de Tubingsche school, nog eene derde rigting in de Klein-Aziatische gemeenten van den vroegsten tijd. Had Paulus het Christendom al van de kluisters des Jodendoms losgemaakt - de door hem gepredikte Christus was toch slechts de, tot goddelijke waarde verheven, mensch Jezus. Er bleef derhalve nog altijd over, tegen dezen, nog slechts van het eindige tot het absolute opklimmenden, weg een' anderen over te stellen, waarop de beschouwing van boven naar onder gaat, en het substantiële van den persoon van Christus niet in het menschelijke, maar in het goddelijke, in den met het absolute wezen Gods identischen Logos gelegen is. Het is deze rigting, die wij in de Klein-Aziatische kerk uit oorspronkelijk ebionitischen bodem zien ontkiemen, om zich van lieverlede ver boven het paulinische standpunt te verheffen. Het is uit haar, dat inzonderheid het vierde Evangelie, met zijn ontwikkeld Logos-begrip, is voortgekomen, terwijl het den schrijver daarvan geenszins te doen is, om een zuiver geschiedverhaal te leveren, maar om een bepaald denkbeeld te ontwikkelen, dat namelijk der openbaring van het wezen des vleesch gewordenen Logos, welke openbaring dan op zulk eene wijze geschetst wordt, dat zij in de Evangelische geschiedenis - eigenlijk volstrekt geene geschiedenis, maar vrije inkleeding van een idee - haar volle beslag erlangt.
Overeenkomstig deze beschouwingswijze nu worden de gezamenlijke boeken des N. Testaments door Baur en de zijnen gerangschikt. Van zuiver judaistischen, d.i. vroegst Christelijken, oorsprong zijn in hun oog: het Evangelie der Hebreën, als grondslag der zoogenaamde synoptische Evangeliën, benevens de Openbaring, een geschrift van den, nog geheel op Joodschen bodem staanden, Apostel Johannes. Antijudaistisch van oorsprong en strekking zijn: de ontwijfelbaar echte brieven van Paulus, die aan de Galatiërs, Korinthiërs en Romeinen. In een verzoenenden geest zijn van de zijde der paulinische partij opgesteld: de 1ste Brief van Petrus, de schriften van Lukas, de twee laatste Hoofdstukken van den Brief aan de Romeinen, de Brief aan de Filip-
{==686==} {>>pagina-aanduiding<<}
pensen en de zoogenaamde Herderlijke Brieven. Van de zijde der Joodschgezinden: de Brief van Jakobus, het Evangelie van Markus en de tweede Brief van Petrus. De Klein-Aziatische rigting eindelijk wordt vertegenwoordigd door het Evangelie van Johannes, en, als trappen van overgang tusschen het Paulinisme en de Johanneische Logos-leer, door de Brieven aan de Hebreën, Kolossensen en Efeziërs.
Vragen wij nu ten slotte naar het bewijs voor de waarheid dezer Tubingsche voorstelling van het ontstaan des Christendoms, wij kunnen slechts antwoorden, dat zulk een bewijs ons in den strengsten zin niet gegeven wordt. Geheel die voorstelling is eigenlijk niets dan eene hypothese, tot regtvaardiging of aanbeveling waarvan men meent te kunnen volstaan, door aan te toonen, dat slechts bij hare aanneming alle verschijnselen uit den vroegsten tijd zich bevredigend laten verklaren, en dat iedere andere voorstelling daarentegen in den hoogsten graad onwaarschijnlijk is. En moet zelfs dit worden toegegeven?
Voorzeker niet, wanneer wij ons op Christelijk standpunt plaatsen. De voorstelling, door de Tubingsche school van het ontstaan des Christendoms gegeven, is met het Christelijk beginsel in lijnregten strijd. Maar ook op het standpunt der historische kritiek blijkt zij onhoudbaar te zijn. Geheel de hypothese toch rust inderdaad op eene, niet alleen onbewijsbare, maar zelfs valsche vooronderstelling. Onbevooroordeeld de schriften onderzoekende, welke Baur zelf voor Apostolisch erkent, vinden wij de steile tegenstelling tusschen Paulus en de twaalf Apostelen, waarop de geheele Baursche voorstelling steunt, waarmede zij staat of valt, in geenen deele bevestigd. Juist de Brief aan de Galatiërs, waarop men zegevierend wijst, pleit er ten stelligste tegen. Bestond nu de genoemde strijd in beginsel niet, dan behoefde men dien ook niet te boven te komen, waarmede dan tevens de voornaamste grond vervalt, waarop Baur eene menigte van schriften uit het N. Testament aan het Apostolische tijdvak meent te moeten ontnemen en naar latere dagen over te brengen.
Geen minder bezwaar betreft het tijdperk, dat onmiddellijk op het Apostolische is gevolgd. Men heeft ten onregte be-
{==687==} {>>pagina-aanduiding<<}
weerd, dat de strijd tusschen Petrinisme en Paulinisme ook nog in den loop daarvan heeft voortgeduurd. In de geschriften, die met zekerheid tot dit tijdvak worden gebragt, treffen wij daarvan niet alleen geene sporen aan, maar er laat zich zelfs uit aantoonen, dat het geheel andere denkbeelden waren, die de Christenheid destijds in beweging bragten, dan de strijd tusschen meergenoemde beginselen. En is dit zoo, dan verliest men ook het regt, om schriften, die, volgens Baur, hun ontstaan juist aan dien strijd verschuldigd zijn, gelijk de schriften van Lukas, Markus, Petrus, Jakobus, enz., aan de tweede eeuw toe te kennen; wat meer is, dan behooren zij ook noodwendig tot het Apostolisch tijdperk zelf.
Dan genoeg reeds, om de ongegrondheid eener kritiek, waartegen nog zoo vele andere bezwaren zijn in te brengen, in het licht te stellen. Wij eindigen dus - zegt Hahn - met de verklaring, dat, blijkens de door ons verkregen slotsom, de Baursche school de taak, waarvan eene ware kritiek zich naar hare roeping heeft te kwijten, nog niet vervuld heeft, en dat zulk eene kritiek nog steeds van de toekomst te verwachten is, al is het ook, dat de tijd, dien wij beleven, ons grond geeft tot de hoop, dat zij niet ver meer verwijderd is.

Ik ben in de mededeeling van den inhoud der voor mij liggende Voorlezing onwillekeurig uitvoeriger geworden, dan het mijn plan was te zijn. Strekke mij tot verschooning de belangrijkheid van het onderwerp, alsmede de moeijelijkheid om, bij eene aaneengeschakelde behandeling daarvan, gelijk Hahn's opstel die behelst, den juisten middenweg tusschen te groote uitgebreidheid en eene dorre, niets beteekenende inhoudsopgave te bewaren. Men meene overigens niet, dat men genoemd opstel hier genoegzaam geheel vindt afgedrukt. Het behelst integendeel een aantal bijzonderheden, die ik, mij zelven geweld aandoende om de perken van

{==688==} {>>pagina-aanduiding<<}
een verslag niet al te zeer te overschrijden, of geheel heb overgeslagen, of slechts kortelijk aangestipt. Wie meerdere leering omtrent het hier behandelde punt verlangt, hij zij theologant of leek, kan die in Hahn's voorlezing overvloediglijk vinden. Zij beveelt zich daartoe inderdaad ten sterkste aan. Wel heeft zij in sommige opzigten iets min volledigs. Terwijl zij zich bijv. inlaat met eene weêrlegging der Tubingsche kritiek, deelt zij op verre na niet al de bezwaren meê, die tegen haar kunnen worden aangevoerd. En wat nog meer in het oog valt, is, dat, terwijl de schrijver naar waarheid zegt, dat de kritiek in het algemeen sedert Strauss eene meer positive rigting heeft verkregen, hij zich alleen tot de Tubingsche school bepaalt, zonder den invloed aan te wijzen, dien deze veranderde rigting ook op de tegenstanders dier school heeft geoefend. Kan hij dan in gemoede aan het slot zijner voorlezing beweren, dat het nog altoos tot geene ware kritiek is gekomen, terwijl hij daarvoor geen anderen grond heeft bijgebragt, dan dezen, dat Baur en de zijnen de taak nog niet vervuld hebben, waarvan zulk eene kritiek zich heeft te kwijten?..... Wij mogen intusschen niet vergeten, dat wij hier met eene ‘Voorlezing’ te doen hebben, en dat het zeker uiterst moeijelijk was, een behoorlijk overzigt, ook van hetgeen men op geloovig-kerkelijk standpunt gedaan heeft om tot het voorgestelde doel te geraken, binnen zoo enge grenzen zamen te dringen. In elk geval zijn wij grooten dank verschuldigd aan de bekwame hand van hem, die onze historisch-kritische literatuur met dit door helderheid, eenvoudigheid en zakelijkheid uitmuntend produkt van Duitschen bodem verrijkte. Ongetwijfeld hadden velen met mij nog liever gezien, dat de Hr. Niermeijer, wien dit zoo bij uitnemendheid was toevertrouwd, eene oorspronkelijke schets en beoordeeling der nieuwe kritische rigting, volgens den door hem zelven aangewezen grondslag (Voorr. bl. vi),
vervaardigd had. Wij kunnen ons echter van den anderen kant ook voorstellen, dat hij zich, na het verschijnen van Hahn's Voorlezing, minder daartoe geroepen vond. Het is er bovendien zeer verre van, dat hij zich blootelijk met de rol eens vertalers vergenoegd zou hebben. Hij heeft den arbeid van Hahn

{==689==} {>>pagina-aanduiding<<}
integendeel met menige belangrijke aanteekening vermeerderd, waardoor de waarde zijner overzetting niet weinig wordt verhoogd. Hij ontvange daarvoor, en voor de moeite aan de vertaling zelve besteed, onzen opregten dank, met den wensch, dat velen aan zijn boekske de aandacht zullen wijden, die het zoo ruimschoots verdient!


II.

Ik heb gezegd, dat ik, na met het oog op het exposé van Hahn, het hedendaagsche standpunt der kritiek des N.T.'s, met name ten aanzien der Baursche school, in algemeene trekken geschetst te hebben, ook eene proeve der thans zooveel besproken Tubingsche kritiek zou geven. De Akademische Dissertatie, aan het hoofd dezes vermeld, biedt mij daartoe eene zeer welkome gelegenheid aan. Ook de Hr. van Campen heeft, gelijk uit het daarin behandelde onderwerp blijkt, met den schrijver der door ons beschouwde Voorlezing ingestemd, als deze zegt, dat ieder, die tegenwoordig op het gebied der historische kritiek iets wenscht te leveren, voorshands niets anders heeft te doen, dan zijne betrekking tot de Tubingsche school te bepalen. Hij heeft er wèl aan gedaan. Ook mijns inziens toch is niets in deze dagen van urgenter belang, dan dat we ons met een vraagstuk bezig houden, in welks oplossing onze Christelijke γνώσις meer dan in iets anders is betrokken. Staat eenmaal de hoofdzaak vast - ik spreek hier altoos van het standpunt der wetenschap - dan kunnen we ons weêr met meer speciale, daartoe niet in onmiddellijke betrekking staande, onderzoekingen bezig houden. Doch zoolang men ons nog het bezit van een Nieuw Testamentischen Kanon, ja van geheel het Christendom als absolute Godsopenbaring betwist, zóó lang - men vergeve 't mij! - zie ik weinig heil in het behandelen van vragen, die, hoe gewigtig

{==690==} {>>pagina-aanduiding<<}
op zich zelf, op de beslechting van dien twist van geenen invloed zijn.
Om echter tot de voor ons liggende Dissertatie terug te keeren - van Campen heeft zich daarin, tot mijne en veler blijdschap, in de rijen der tegenstanders van de Tubingsche school geschaard, en zijne adhaesie aan het kerkelijk gevoelen uitgesproken in eene soort van anti-kritiek, waarin hij de toepassing der kritische methode, door welke vooral die school zich onderscheidt, ten aanzien van één der belangrijkste N. Testamentische schriften tracht te bestrijden.
Geen boek, dat - het vierde Evangelie uitgezonderd - aan zwaarder aanval van Tubingsche zijde heeft blootgestaan, dan de Handelingen der Apostelen. Geen boek ook, dat aan Baur en de zijnen evenveel bouwstoffen geleverd heeft tot adstructie hunner hypothese omtrent den vroegsten toestand en sedert gevolgde ontwikkeling des Christendoms, en, in verband daarmede, omtrent het ontstaan van den kanon des N. Testaments. Reeds in 1838 opperde Baur 1 ten aanzien van dit geschrift de meening, die hij en zijne leerlingen sedert met hand en tand hebben vastgehouden, en waaraan zij steeds één der scherpste wapenen ontleenden, om zoowel hunne voorstelling van de wederzijdsche verhouding der vroegste partijen in de Christelijke kerk, als van den na-apostolischen, aan partijzucht verschuldigden, oorsprong der meeste Nieuw-Testamentische boeken te verdedigen. Doch wat te dezen opzigte slechts als in het voorbijgaan door Baur was beweerd, dat nam Schneckenburger een weinig later op zich, meer opzettelijk in het licht te stellen en te bewijzen. Hij deed zulks niet van Tubingsch standpunt, noch in het belang der Baursche kritiek. Inte-
{==691==} {>>pagina-aanduiding<<}
gendeel, hij was zoover verwijderd
van de slotsommen, waartoe deze welhaast komen zou, dat hij nog in hetzelfde werk, waarin Baur's gevoelen omtrent de Apostelgeschiedenis nader door hem ontwikkeld wordt 1, zoowel de authentie als axiopistie van dit geschrift in zijne bescherming nam. Met dat al had hij die kritiek, zonder zulks te bedoelen, op eene voor haar zeer verblijdende wijze in de hand gewerkt. Zijne beschouwing van de Handelingen der Apostelen werd van nu af de grondslag, waarop de Tubingers voortbouwden, en vanwaar uitgaande, het hun inderdaad niet moeijelijk viel, het door hem verdedigde geloof aan de echtheid en geloofwaardigheid van dit boek met goed gevolg te bestrijden.
En waarin bestaat nu het gevoelen, dat, door Schneckenburger het eerst uitvoerig ontwikkeld en toegelicht, sedert door de Tubingsche school als het hare is geadopteerd?
Het komt, in één woord, hierop neêr, dat de Handelingen der Apostelen zijn opgesteld met het doel, om het persoonlijk karakter en de apostolische waardigheid van Paulus, vooral met het oog op zijne werkzaamheid onder de Heidenen, tegen de aanvallen en beschuldigingen der Christenen uit de Joden te verdedigen. Ten bewijze hiervoor beroept Schneckenburger, en met hem de Tubingsche school, zich op den geheelen inhoud van het boek. Hij begint met aan te toonen, hoe al wat wij in de 15 laatste Hoofdst. daarvan lezen, kennelijk naar het gezegde doel berekend is. Paulus wordt daarin vooreerst overal voorgesteld als de gelijke van Petrus, het hoofd der Jeruzalemsche Apostelen; hij deed dezelfde wonderen als deze (verg. bijv. Hand. III: 2 met XIV: 8; IX, 36 met XX: 9, enz.), en ook dezelfde eerbewijzen vallen hem ten deel (vg. bijv. Hand. V: 13, X: 25 met XIV: 15, XXVIII: 8, 7, enz). Ten andere wordt daarin opmerkelijkerwijze schier nergens van de moeijelijkheden en den tegenstand gerept, waarmede Paulus te kampen had, of, waar dit geschiedt (bijv. in het verhaal van zijn wedervaren te Filippi), daar heeft dit alleen ten oogmerk, zijne Apostolische waardigheid des te meer in het licht te stellen, en te doen uitkomen, dat hij,

{==692==} {>>pagina-aanduiding<<}
niet minder dan de overige Apostelen, de blijken van Gods hulp genoten had. In de derde plaats komt hier in aanmerking hetgeen de schrijver verhaalt, om te doen zien, dat Paulus, wat ook zijne bestrijders daartegen beweerden, werkelijk door Christus geroepen en gezonden was, bovenal het tot driemalen toe herhaald berigt van 's Heilands verschijning op den weg naar Damascus (Hand. IX: 22 en 26). Ten vierde beroept men zich op hetgeen dit gedeelte der Handelingen ons leert aangaande het rigtsnoer, door Paulus in zijne betrekking tot de Christenen uit de Joden gevolgd. Zijne handelwijze wordt ons namelijk steeds van eene judaiserende zijde voorgesteld, d.i. als van zulk een aard, dat zij met de Joodsch-Christelijke denkwijze der Apostelen en vroegste Christenen in de zuiverste overeenstemming was. Wij hebben hierbij te denken aan zijne gezetheid in het vieren der Joodsche feesten, aan de om der Joden wille volbragte besnijdenis van Timotheus, aan zijne standvastige gewoonte om eerst tot de Joden, en daarna pas, als dezen hem verworpen hadden, tot de Heidenen te gaan, enz. Ten vijfde wordt onze aandacht op het een en ander gevestigd, dat de schrijver der Handelingen, naar hetgeen wij uit des Apostels eigen schriften kunnen oordeelen, met opzet verzwegen heeft, om aan de tegen Paulus bestaande vermoedens geen voedsel te geven. Zoo noemt hij zelfs den naam van Titus niet, maakt geen gewag van hetgeen er te Antiochië tusschen Paulus en Petrus is voorgevallen, en wat dies meer zij. In de zesde en laatste plaats wijst men op den inhoud der paulinische redevoeringen, die in dit gedeelte der Handelingen voorkomen, en zoekt te betoogen, dat ook de inhoud der meeste van deze, in overeenstemming met hetgeen de geschiedschrijver van des Apostels daden verhaalt, zuiver apologetisch is, er geheel op berekend, om Paulus in de oogen der Judaisten te regtvaardigen.
Na deze bewijsvoering uit de tweede helft van het door ons beschouwde Bijbelboek, zoekt Schneckenburger aan te toonen, dat ook de eerste denzelfden verzoenenden toeleg des schrijvers te kennen geeft. Reeds dáár zien wij de beste harmonie tusschen Paulus en de andere Apostelen bestaan. Al wat daar voorts van laatstgenoemden wordt verhaald, heeft

{==693==} {>>pagina-aanduiding<<}
ten oogmerk, in het licht te stellen, dat zij door niets, in leer noch lotgevallen, van Paulus onderscheiden waren. Even als hij, hadden zij met vervolging te kampen gehad. Even als hij, had Petrus getwist met degenen, die uit de besnijdenis waren (II: 2). Even als hij, had ook Petrus reeds den Heidenen het Evangelie verkondigd (Hoofdst. X). Ook de inhoud hunner prediking was reeds geheel in den bekenden universalistisch-paulinischen geest geweest, blijkens hetgeen wij bijv. Hoofdst. X: 15, XV: 14, XXIII: 9 en elders lezen, enz. Eindelijk wijst men ons op het wederzijdsch verband tusschen de beide helften der Handelingen. Geheel het boek is blijkbaar om Paulus wille geschreven; het is er voor verreweg het grootste gedeelte uitsluitend op ingerigt, om die bijzonderheden ter sprake te brengen, die den schrijver het sterkst in het belang des Heidenapostels schenen te pleiten.
Om zijn gevoelen te ondersteunen, eindigt Schneckenburger met aan te toonen, dat alle meeningen en vermoedens, vroeger omtrent het doel der Handelingen geuit, zamenwerken om de waarheid zijner voorstelling te bevestigen; dat die voorstelling past op den tijd, waarop, en de lezers, waarvoor het genoemde boek vervaardigd is, en dat ook enkele der lotgevallen, die het heeft gehad, daardoor verklaard worden.
De opgave van hetgeen, volgens het bovengezegde, door Schneckenburger en de Tubingers voor het apologetischirenische doel der Handelingen is bijgebragt, maakt den inhoud van het eerste en kortere deel der voor ons liggende Dissertatie uit. In het tweede, dat in drie Hoofdstukken is afgedeeld, wordt het regt onderzocht, waarmede men den schrijver van genoemd Bijbelboek zulk eene bedoeling heeft toegekend. De Tubingsche school op haar eigen terrein wenschende te ontmoeten, laat van Campen de vraag naar de uitwendige bewijsgronden voor de, door Schneckenburger's aanval bedreigde, authentie en axiopistie der Handelingen bij deze gelegenheid rusten, maar wendt zich onmiddellijk tot eene bestrijding der argumenten zelve, voor de apologetische strekking der Handelingen aangevoerd, of, waar deze niet te weêrspreken zijn, van de gevolgtrekkingen, die daaruit worden afgeleid.

{==694==} {>>pagina-aanduiding<<}

In het nu volgende 1ste Hoofdst. wordt door hem onderzocht, of en in hoeverre aan de door Schneckenburger en de Tubingers bijgebragte argumenten bewijzende kracht moet worden toegekend. Hij begint met op te merken, dat er zich in de Handelingen geene enkele plaats bevindt, die onmiddellijk tot het door hen verdedigde gevoelen leidt. De schrijver heeft zich - hetzij dan met of zonder voorzigtig opzet - niet over zijne bedoeling uitgelaten, en wij kunnen, op grond daarvan, aan de door ons onderzochte bewering in geen geval eene hoogere waarde dan die eener meer of minder waarschijnlijke vooronderstelling toekennen. Dit echter daargelaten, zoo blijft de vraag, wat er van de bewijsgronden zij, waarop die vooronderstelling steunt? Een eerste dier gronden was, gelijk wij ons herinneren, de gelijkstelling van Paulus met de overige Apostelen. Van Campen ontkent geenszins, dat de Handelingen zulk eene paralellie behelzen. Hij toont slechts aan, dat deze niet in de bedoeling des schrijvers behoefde te liggen, maar dat zij eeniglijk en zeer natuurlijkerwijze voortvloeide uit den aard der door hem behandelde zaak. Immers, waar hij bezig was, de geschiedenis te verhalen van menschen, die, wat roeping en werkzaamheid betrof, onderling zooveel gelijk hadden, daar zou hij willens en wetens de waarheid te kort hebben moeten doen, om hen als elkander geheel ongelijk voor te stellen. Ook het tweede der bijgebragte argumenten is van weinig gewigt, zóó weinig, dat Baur het zelfs ongebruikt heeft gelaten. En inderdaad, het is ook naauwelijks in te zien, hoe Schneckenburger heeft kunnen beweren, dat de tegenspoeden en de tegenwerking, waarmede Paulus te kampen had, door den schrijver der Handelingen verzwegen worden. Gewaagt deze toch al niet van al de moeijelijkheden, die wij weten, dat de Heidenapostel in zijnen langdurigen werkkring ondervonden heeft, hij verhaalt daarvan nogtans meer dan genoeg,
om iedere gedachte aan iets opzettelijks te dien opzigte buiten te sluiten. Wat het derde punt betreft, de gezigten en verschijningen den Heidenapostel te beurt gevallen, en in het algemeen al wat volgens Schneckenburger c.s. door de Handelingen wordt aangevoerd, om de Apostolische roeping van Paulus te staven, - het zou ter wederlegging daarvan voldoende zijn, zegt van

{==695==} {>>pagina-aanduiding<<}
Campen, uit de Paulinische brieven aan te toonen, dat hetgeen daaromtrent wordt berigt, geschiedkundige waarheid behelst. Volgens Schneckenburger echter zelven, kunnen wij nog verder gaan en beweren, dat, aangezien de Judaisten aan dergelijke verschijningen, als bewijs voor iemands goddelijke roeping, volstrekt geene waarde hechtten, de gewijde schrijver deze ook onmogelijk met het hem toegeschreven doel kan hebben medegedeeld. Wat men in de vierde plaats omtrent de judaiserende rigting van den Paulus der Handelingen zegt, heeft even weinig te beduiden. De door den Apostel volbragte Nazireërgelofte, bewijst alleen, dat Paulus zich zelven, menschelijkerwijze, niet altoos gelijk is gebleven 1. Omtrent de gezetheid des Apostels in het vieren der Joodsche feesten, is de voorstelling deels overdreven, deels onjuist. Slechts van eene enkele reize, met dat oogmerk naar Jeruzalem door hem gemaakt, wordt in de Handelingen gewag gemaakt, terwijl, al ware dit ook menigvuldiger het geval geweest, dit zich zeer gemakkelijk uit de liefde van Paulus tot zijn volk zou laten verklaren. Na nog in de wederlegging van eenige gelijksoortige bedenkingen te hebben uitgeweid 2, beantwoordt van Campen ten vijfde, hetgeen omtrent de in het boek der Handelingen aangewezen uitlatingen werd bijgebragt. Zulke uitlatingen, schrijft hij, kunnen niet in den bedoelden zin opzettelijk geweest zijn, daar de gewijde schrijver zich onmogelijk kon vleijen, langs dien weg zijn oogmerk te zullen bereiken bij lezers, die zijn verhaal met de echte brieven van Paulus zelven konden vergelijken. Bovendien, zoo hij tot zulke opzettelijke uitlatingen

{==696==} {>>pagina-aanduiding<<}
in staat moest worden geacht, waarom zou hij dan de feiten, die hij nu heeft overgeslagen, niet liever in zulk een licht hebben geplaatst, dat zij een gunstig getuigenis van den Heidenapostel gaven? Voor lezers, die niet bij magte waren hem in het ééne opzigt te controleren, zou ook zijne opsiering of vervalsching der waarheid genoegzaam bedekt zijn gebleven. Wat eindelijk de door Paulus gehoudene redevoeringen betreft, alvorens de gegrondheid der daaruit geputte bezwaren te kunnen beoordeelen, moeten eenige opmerkingen worden gemaakt omtrent den persoon des sprekers, den tijd wanneer, de hoorders voor wien, en het doel waarmede die redevoeringen gehouden zijn. Wanneer wij aldus ons voor al te overdreven voorstellingen aangaande den Heidenapostel wachten; in het oog houden, dat de Paulinische oratie's zeer veel van elkander verschillen ten aanzien van den tijd, waarop zij zijn uitgesproken; dat het geenszins hetzelfde was, of Paulus tot polytheistische Atheniensers, dan wel tot Antiocheensche Joden, tot Felix den Procurator, dan wel tot de ouderlingen der Efezische gemeente sprak; dat ook het onderwerp zijner redevoeringen en de wijze, waarop hij dit behandelde, natuurlijk zeer onderscheiden moesten zijn, naarmate van het bijzondere oogmerk, dat hij zich bij deze of gene gelegenheid meer bepaaldelijk ter bereiking had voorgesteld, - dan zullen wij, bij een speciaal onderzoek naar den inhoud zijner redevoeringen, welhaast de overtuiging erlangen, dat ook hier aan geene apologetische bedoeling van de zijde des geschiedschrijvers te denken valt.
En zoo zijn wij dan, met deze overtuiging, tot het slot onzer beschouwing van de 2de helft der Handelingen genaderd. Zal ook een onderzoek naar den inhoud der eerste ons niet dwingen haar op te geven, en tot het gevoelen van Schneckenburger c.s. toe te treden? Volgens van Campen behoeft dit geenszins het geval te zijn, ja nog veel minder dan bij hetgeen tot dusverre in het midden werd gebragt. Deels toch geldt het hier dezelfde bedenkingen, die reeds vroeger werden opgelost; deels zulke, die door Baur en zijne school later opgegeven of niet meer gebruikt zijn; deels eindelijk zulke, die niets bewijzen van hetgeen daardoor moest bewezen worden. Wanneer men zich immers op

{==697==} {>>pagina-aanduiding<<}
de harmonie beroept, die, volgens het getuigenis van dit gedeelte der Handelingen, tusschen Paulus en de overige Apostelen bestaan heeft, dan kunnen wij daartegen overstellen, dat ook de paulinische schriften ons niet beletten te gelooven, dat zulk eene overeenstemming werkelijk heeft plaats gegrepen. Wanneer men er op wijst, dat de Handelingen zwijgen van den twist, die tusschen Paulus en Petrus is voorgevallen, dan kunnen wij antwoorden, dat zij daarentegen melding maken van de oneenigheid tusschen eerstgenoemden en Barnabas, die in de paulinische brieven verzwegen wordt 1. Wanneer men beweert, dat de Apostelvergadering te Jeruzalem en de daarop gevallen besluiten (Hand. XV) vermeld worden, om Paulus bij de Judaisten te legitimeren, dan zouden wij juist uit deze omstandigheid de gevolgtrekking kunnen afleiden, dat derhalve, ook volgens den schrijver der Handelingen, Paulus zulk eene legitimatie heeft noodig gehad, terwijl hij, eene apologie van genoemden Apostel in den hem toegedichten zin willende leveren, juist het tegenovergestelde had moeten doen uitkomen. Doch waartoe ook meer? Een vlugtige blik der hier te berde gebragte argumenten doet ons zien, dat ook deze uit de lucht zijn gegrepen. En gelijk dit hiermede het geval is, zoo insgelijks, ja vaak nog meer, met hetgeen
Schneckenburger in de laatste plaats heeft bijgebragt, om zijn gevoelen te ondersteunen. Zoo moge het bijv. waar zijn, dat men door alle tijden heen eene groote ingenomenheid met Paulus en diens Evangelie in de Handelingen heeft zien doorstralen, - dit is nog geheel iets anders dan hetgeen Schneckenburger c.s. beweren, dat die Handelingen uitsluitend met het doel vervaardigd zijn, om Paulus in de oogen der Judaisten te regtvaardigen. Wat den tijd betreft wanneer, en de lezers voor

{==698==} {>>pagina-aanduiding<<}
wien de schrijver zijn boek heeft opgesteld, wij behoeven slechts op te merken, dat Baur en Schwegler, geheel in strijd met hunnen voorganger, uit den inhoud van dat boek tot zijne na-apostolische zamenstelling hebben besloten. En heeft Schneckenburger zich op de lotgevallen van dat zelfde boek beroepen, ten bewijze hoe groote behoefte er aan de daarin vervatte apologie van Paulus bestond, wij voor ons meenen ons met meerder regt op dezelfde omstandigheden te kunnen beroepen, ten bewijze dat, zoo de schrijver met de hem toegeschreven bedoeling de Handelingen der Apostelen hadde opgesteld, hij andere en betere middelen had kunnen kiezen, om zijn oogmerk te bereiken.
In het tweede Hoofdstuk zijner Dissertatie gaat van Campen van de vooronderstelling uit, dat de bewijsgronden, door Schneckenburger c.s. voor hun gevoelen bijgebragt, op zich zelf voor geene tegenspraak vatbaar zijn. Ook al ware dit echter zóó, dan zou hieruit, meent hij, toch nog geenszins volgen, dat de schrijver der Handelingen eene apologie van den Apostel Paulus had willen leveren. Hij heeft deze zijne bewijsvoering in twee afdeelingen gesplitst. In de eerste behandelt hij de vraag, of de weg, door den schrijver der Handelingen, naar het gevoelen van eenige der nieuwste critici ingeslagen, in het algemeen van dien aard zij, dat hij tot het doel moest leiden, waarmede, naar de meening van die zelfde geleerden, dit bijbelboek werd opgesteld. Van Campen oordeelt, dat die vraag onmogelijk anders dan ontkennend kan worden beantwoord. Om toch het genoemde doel niet te missen, had de auteur eener paulinische Apologie in de eerste plaats en bovenal noodig, dat zijne lezers, zoowel van de eene als andere partij, hem geloof konden schenken. Hij moest Paulus en de overige Apostelen derhalve voorstellen, zoo als zij in de geschiedenis werkelijk waren opgetreden. Dit werd te meer vereischt, daar het hier geene omstandigheden en gebeurtenissen gold, die in het duister scholen, maar die van algemeene bekendheid waren, zulke kortom, omtrent welker waren aard het onmogelijk zou geweest zijn de lezers der Apologie te misleiden. Na dit uit eenige voorbeelden nog meer opzettelijk te hebben aangetoond, wendt van Campen zich in de tweede Afdeeling van dit Hoofdst.

{==699==} {>>pagina-aanduiding<<}
tot de vraag, of ook de bijzondere middelen, waarvan de schrijver der Handelingen zich naar het gevoelen der nieuwere critici bediend heeft, om eene verzoening tusschen Paulinisten en Judaisten tot stand te brengen, wel voor dit doel berekend waren. Ook dit wordt ten stelligste door hem ontkend, en met tegenbewijzen wederlegd. Paulus kon er zijnen tegenstanders niet te gevalliger om worden, als men er hen op wees, dat hij zoowel aan de Mozaische wet, als aan de door hem gevolgde universalistische rigting getrouw was geweest. Zij kenden hem uit de geschiedenis te wel, dan dat zij, in hetgeen van zijne conniventie tot de door hen vertegenwoordigde partij werd verhaald, geene dubbelhartigheid zouden gezien hebben. Even weinig kon het die tegenstanders tot verzoenlijkheid stemmen, dat Paulus, in daden en lotgevallen, als de gelijke van Petrus werd voorgesteld. Zulk eene voorstelling liep zelfs groot gevaar, van eene geheel tegenovergestelde uitwerking voort te brengen, en voedsel te geven aan den waan, dat men de glorie van Paulus met geen ander oogmerk zocht te vergrooten, dan om die van Petrus te verkleinen. Ook het verhaal der verschijningen, aan den eerstgenoemden te beurt gevallen, was weinig geschikt, om het tegen hem bestaande vooroordeel weg te nemen. Hoe meer nadruk toch daaraan gegeven werd, des te duidelijker ook moest het een' ieder in het oog vallen, dat Paulus juist in dit opzigt toch lager stond dan de overige Apostelen, die met den Heiland zelven verkeerd, en van dezen, reeds tijdens zijne aardsche omwandeling, hunne roeping ontvangen hadden. Om den Heidenapostel te verdedigen, zou de schrijver der Handelingen al verder hebben doen zien, dat ook Petrus en zijne mede-Apostelen, ten aanzien van de roeping der Heidenen, met hem hadden ingestemd. Maar hoe weinig moet het hem gelukt zijn, te dezen opzigte geloof bij zijne lezers te vinden, en hoe weinig blijkt zulks ook in zijne bedoeling gelegen te hebben, als wij bedenken, dat Paulus,
zoo als hij in dit geschrift wordt voorgesteld, zich, ja, wel steeds het eerst tot de Joden wendt, doch bij den minsten tegenstand, dien hij van hunne zijde ondervindt, hen des eeuwigen levens onwaardig verklaart, en, krachtens de roeping hem door den

{==700==} {>>pagina-aanduiding<<}
Heer gegeven, den Heidenen het Evangelie gaat prediken! Voorts, waartoe zou het gebaat hebben, Paulus op zulk eene wijze, als men voorgeeft geschied te zijn, in een Judaist, Petrus en de overige Apostelen daarentegen in Paulinisten te herscheppen? Zou zulk eene voorstelling hebben gestrekt, om de in de kerk bestaande rigtingen met elkander te verzoenen? Men zou, den schrijver der Handelingen geloof schenkende, erkend hebben, dat men omtrent de zienswijze der partijhoofden min juiste denkbeelden gekoesterd had, - maar zou men zijne eigen begrippen hebben laten varen? Zou eene voorstelling, die de Joodsche Apostelen in zulk een half paulinisch licht deed verschijnen, niet terzelfder tijd hebben kunnen strekken, om de Judaisten, in plaats van te verzoenen, te verbitteren? Doch reeds genoeg, om aan te toonen, hoe slecht de middelen, door den schrijver der Handelingen gebezigd, voor het doel berekend waren, waarmede hij gezegd wordt geschreven te hebben. Is het echter vooral de aard dier middelen, waarop men zich in onzen tijd beroepen heeft, om de apologetische strekking der Handelingen te bewijzen; wij kunnen dan ook uit het bovenstaande zien, wat er van de geheele vooronderstelling zij, die men daarop gebouwd heeft. Om allen twijfel dienaangaande evenwel weg te nemen, heeft van Campen nog een derde Hoofdstuk aan zijne Dissertatie toegevoegd, waarin hij meer positief de vraag onderzoekt, of de Handelingen zelve niet het een en ander behelzen, waaruit op onwederlegbare wijze blijkt, dat men er geheel te onregte eene apologetische strekking in den zin van Schneckenburger c.s. aan heeft toegekend. Hij grondt zijn toestemmend antwoord op deze vraag op tweëerlei waarneming. De eene is, dat in het meergemelde Bijbelboek sommige berigten ontbreken, die een apologetisch schrijver beter had gedaan met op te nemen; de andere, dat het onderscheidene zaken behelst, die in het belang zijner voorgewende irenische strekking beter waren
verzwegen.
Tot de eerste klasse behooren zonder onderscheid alle uitlatingen, waarop men gewezen heeft. Als de auteur der Handelingen zijne lezers had willen misleiden, hij had dan geen enkel gedeelte der levensgeschiedenis van Paulus moeten overslaan, daar dit slechts wantrouwen bij zijne lezers kon

{==701==} {>>pagina-aanduiding<<}
wekken, maar de lacunen, die hij vond, integendeel op zulke eene wijze aanvullen, als het best met zijn oogmerk strookte. Zou hij daardoor verpligt zijn geworden, sommige dingen te verhalen, die minder voegen in eene Apologie van Paulus? Men heeft het gezegd, doch zie toe op welk een grond. Zeker is het, dat hij, zulk eene Apologie willende schrijven, kwalijk deed met dingen te verzwijgen, die van algemeene bekendheid waren, en dat het juist hier zijne taak zou geweest zijn, de verdenking, die op den Heidenapostel rustte, af te weren, door aan de des betreffende omstandigheden eene houding te geven, waardoor zij in een nieuw, voor de persoonlijkheid en het karakter des Apostels voordeelig licht werden geplaatst.
Tot de tweede klasse brengt van Campen, in de eerste plaats, een aantal schijnstrijdigheden, die hier en ginds tusschen de verschillende gedeelten der Handelingen zelve zoowel, als tusschen deze en ons van elders toegekomen berigten bestaan, daar het beweerde oogmerk des gewijden schrijvers medebragt, dat hij deze zooveel mogelijk zocht te vermijden. Bovendien vestigt hij onze aandacht op onderscheiden omstandigheden, die in een geschrift, dat tot verdediging van Paulus moest strekken, zeer zeker zouden verzwegen zijn. Zóó bijv. de aanstelling eens twaalfden Apostels, en de daarbij gevoegde vermelding, dat men een man tot die betrekking wenschte geroepen te zien, die getuige was geweest van 's Heeren daden en lotgevallen. Zóó, de twist tusschen Paulus en Barnabas, die den twist des eerstgenoemden met Petrus zoo ligt in het geheugen kon roepen. Zóó, het voorgevallene op de Jeruzalemsche Apostelvergadering, waardoor althans de schijn op Paulus werd geladen, alsof hij van de overige Apostelen afhankelijk ware geweest. Zóó, de vervolgingen, waaraan Paulus meer dan één der Apostelen van de zijde der Joden was blootgesteld, en welker vermelding gewis niet strekte, om de Judaisten voor hem te winnen. Zóó, kortom, nog eene menigte andere bijzonderheden, die de schrijver der Handelingen zonder twijfel of gewijzigd, of geheel zou hebben overgeslagen, indien het hem om de bereiking van het hem toegedichte apologetisch-irenische oogmerk te doen ware geweest.

{==702==} {>>pagina-aanduiding<<}

En zoo zijn wij genaderd tot hetgeen ik een tweeden mijlpaal van mijn verslag zou kunnen noemen. Rusten wij ook thans eenige oogenblikken uit, en slaan wij den blik terug op de afgeloopen baan. Nadat ons namelijk het hedendaagsche standpunt der kritiek des Nieuwen Testaments in breede trekken was geschetst geworden, ontvingen wij eene proeve der manier, waarop die kritiek vooral door de Tubingsche school wordt geoefend. Wij zagen terzelfder tijd een' onzer jeugdige Vaderlandsche godgeleerden als verdediger van het kerkelijk gevoelen in het strijdperk treden, om die school op haar eigen terrein te bevechten, en mogten al gaande weg de voldoening smaken, van haar door haren aanvaller met menigen welaangebragten, nu en dan zelfs doodelijken slag getroffen te zien. Voor deze uitkomst van zijn streven ontvange de Hr. van Campen bij deze gelegenheid onzen opregten dank! Het was der theologische wetenschap behoefte, dat de gegrondheid der verdenking, die sints eenigen tijd op het 2de boek van Lucas rustte, in nader onderzoek werd gebragt, opdat het langs dien weg blijken mogt, of en in hoeverre wij ook aan de daarop steunende aanvallen tegen de authentie en axiopistie van genoemd boek, eenige waarde hadden te hechten. Van Campen's arbeid heeft in die behoefte voor geen gering gedeelte voorzien. Ik voor mij schroom althans niet, zijne dissertatie de vrucht van degelijke studie te noemen; eene vrucht, die ons naar meerdere van dezelfde soort verlangend doet uitzien. Niets wenschelijker inderdaad, dan dat, op zulk eene wijze als hier geschiedt, de kritische resultaten der Tubingsche school stuk voor stuk aan een meer opzettelijk onderzoek onderworpen worden. Wij kunnen onze Vaderlandsche doctorandi, die naar eene stof voor hun proefschrift omzien, niet te zeer aanraden, om zich deze dáár te zoeken, waar ook de Hr. van Campen de zijne gevonden heeft. Geene andere, die beter geschikt is, om hen op de hoogte te brengen, waarop kritiek en exegese
tegenwoordig staan. Weinige, van wier bewerking zij meer voldoening voor zich zelven mogen verwachten, en die hun betere gelegenheid geven, om reeds aanstonds nuttig te zijn voor kerk en wetenschap.

{==703==} {>>pagina-aanduiding<<}

Voor 't overige - ik schreef tot hiertoe een verslag, geene beoordeeling, en wil mij ook thans met deze laatste niet inlaten. Het zal wel geheel onnoodig zijn te zeggen, dat ik het voor mij liggende geschrift geenszins voor onberispelijk houd. Onnoodig ook, te verzekeren, dat de enkele aanmerkingen, die ik aan den voet der bladzijden plaatste, geenszins de eenige zijn, die ik, in legendo, bij mij zelven heb gemaakt. Doch waartoe mijne lezers daarmede bezig gehouden? Neen, wij willen de oogenblikken van rust, die wij ons vergunden, niet kritiserende of vittende voorbij laten gaan. Wij verheugen ons liever in het vele goede, dat ons geleverd werd, en waarop alweêr door anderen kan worden voortgebouwd. Wij verheugen ons over de nieuwe en gewigtige bijdrage, die wij bij deze gelegenheid ontvingen ter wederlegging van een stelsel, dat, sints eenigen tijd, de grondslagen van ons Christelijk geloof tracht te ondermijnen. Wij beschouwen ook dezen arbeid als een verblijdend teeken van den geest des bedachtzamen onderzoeks, die voortgaat de groote meerderheid onzer Vaderlandsche godgeleerden te bezielen, en die ons nog te min beducht doet zijn voor het roekeloos drijven van een' enkelen, die gemeend heeft, zich tot het orgaan der nieuwe, op Hegeliaanschen bodem ontkiemde, historisch-kritische rigting van Strauss en Baur c.s. onder ons te moeten opwerpen. Wij zien, met stukken, als het door ons beschouwde, voor ons, de toekomst onbekommerd te gemoet, en schromen niet ons vertrouwen uit te spreken, dat, waar de beoefenaars der godgeleerde wetenschap zich blijven vereenigen, om de regten der kritiek, op zulk eene wijze als in de voor mij liggende Dissertatie geschiedt, in het licht te stellen en te handhaven, de Tubingsche côterie dagelijks minder opgang maken zal. Moge 't Dr. v. Campen aan tijd noch lust ontbreken, om tot dat doel te blijven medewerken 1!



{==704==} {>>pagina-aanduiding<<}

III.

Zoo aangename bezigheid het voor mij was, de lezers van ‘de Gids’ met den inhoud der boven aangekondigde geschriften bekend te maken, zoo hoogst onaangenaam en moeijelijk tevens is dat gedeelte mijner taak, waaraan de laatste bladzz. van dit opstel moeten worden toegewijd. Mijn bestek eischt namelijk, dat wij ons ten slotte ook eenige oogenblikken met Dr. van Vloten zullen bezig houden, den eenigen man, die in ons Vaderland den handschoen voor Tubingen heeft opgenomen. Gelijk bekend is, het was vóór ruim anderhalf jaar, dat uit zijne pen het derde der aan het hoofd dezes vermelde geschriften vloeide. Dit geschrift was in zulk een kwetsenden toon gesteld, en zoo vol van de grofste personaliteiten, dat het reeds daardoor alleen zijn doel moest missen, - ten minste, indien het des schrijvers oogmerk met de uitgave was, zijne overtuiging aan anderen mede te deelen, en niet zich zelven een handvol wierooks toe te zwaaijen. Het heeft dan ook de straf niet ontgaan, die voor een persdelict, als daarin bedreven werd, betaamt. Het is niet geconfisqueerd, noch op den Index geplaatst, zelfs heeft het van geene enkele zijde eene opzettelijke wederlegging uitgelokt; maar het is door de theologische wereld met de grootst mogelijke onverschilligheid ontvangen en bejegend, of, waar zich ook eenige onwil in dien toestand van geheele indolentie mengde, daar was deze niet zoozeer tegen den inhoud van het bewuste geschrift gekeerd, als wel tegen den zich noemenden Theologiae Doctor, Proponent zelfs bij het Hervormde kerkgenootschap, die, als kampioen van het moderne ongeloof, zich niet had geschaamd, den goddelijken oorsprong des Christendoms stoutweg te ontkennen, en veel, wat heilig en dierbaar is aan het hart van duizenden, op de oneerbiedigste wijze te smaden en te verguizen.
Of deze koele ontvangst den schrijver der ‘Historische aanteekeningen’ voldaan hebbe, en of het iemand, zoo vol van zoeten eigendunk en bittere galle, als hij zich daarin

{==705==} {>>pagina-aanduiding<<}
heeft getoond, niet aangenamer geweest zou zijn, zelfs op het gevaar af van bij voortduring zijn scherpen blik voor kortzigtigheid, zijne geleerde praalvertooningen voor ietwat blinkende nevels te hooren uitkrijten, in een eigenlijken, regt vinnigen pennestrijd gewikkeld te worden, is eene vraag, waarop steller van dit verslag geen beslissend antwoord kan geven. Hoe dit intusschen zij - het is in elk geval niet anders; Dr. van Vloten heeft zich tot hiertoe moeten vergenoegen, behalve met eenige afkeurende aankondigingen, in andere Vaderlandsche Tijdschriften, met eene kastijding in de ‘Jaarboeken voor wetenschappelijke Theologie’ 1, en met het teregtwijzend woord, dat Ds. Niermeijer aan de door hem vervaardigde vertaling van Hahn's voorlezing heeft toegevoegd, ten einde zich van dezen en genen persoonlijken blaam te zuiveren, die hem door den schrijver der ‘Historische aanteekeningen’ was aangewreven. En zal het hierbij blijven? Ik meen zulks naauwelijks in twijfel te kunnen trekken. Er bestaat toch niet de geringste behoefte aan eene wetenschappelijke refutatie van hetgeen Dr. van Vloten op historisch-kritisch gebied geleverd heeft. Zijn geschrift, wel verre van in 't allerminst époque ten onzent gemaakt te hebben, is met den stroom onzer ephemerische literatuur voorbijgegaan, zonder ook het zwakste spoor van invloed op de denkbeelden onzer theologen achter te laten. Niemand heeft, voor zoo ver mij althans bekend is, openlijk zijne partij gekozen. De rigting der historische kritiek is, sedert zijne optreding, vooral niet minder geloovig geworden. Zijn arbeid heeft, ik zeg 't zonder schroom, zelfs krachtig medegewerkt, om den tegenzin te vergrooten, waarmede de voortbrengselen der Tubingsche school hier te lande ontvangen werden. Waartoe dan aan eene polemiek, die even onvruchtbaar moest zijn, als zij hatelijk dreigde te worden, een' tijd verbeuzeld,
dien men tot zelfstandige onderzoekingen zooveel beter gebruiken kan? Neen, ik herhaal het, er bestaat voor Dr. van Vloten geen uitzigt, dat iemand zich tegenover hem partij zal stellen voor de zaak des historischen Christendoms. Hij zal 't zich moeten getroosten, dat zijne stem, als eene andere vox clamantis in deserto, in de lucht

{==706==} {>>pagina-aanduiding<<}
wegsterft, zonder geloof - wat zeg ik? - zonder zelfs ernstige tegenspraak gevonden te hebben. En zoo de opgenomen Cassandra-rol hem op den duur te moeijelijk valt, zoo het hem - wat nog gewenschter ware - mettertijd behoefte wordt om waarlijk nut te stichten, en ernst met de spreuk, uit Coornhert's schriften ontleend en als zinspreuk door hem aangenomen, - hij zal dan de onverschilligheid en den onwil, waarmede hij tot hiertoe onder ons bejegend werd, vooraf dienen te ontwapenen door de blijken eener bescheidenheid, die, zonder juist vleiziek te worden, of in zwakheid en weifelzucht te ontaarden, de regten van anderer standpunt waardeert en eerbiedigt. Hij zal, kortom, een geheel anderen toon dienen aan te slaan, dan hij zich in zijne Historische Aanteekeningen, en ook later nog, in zijn geschrift over de leer der Hervormde Kerk en hare toekomst, heeft aangematigd. Zonder dat mag hij zich verzekerd houden, dat zijn geschrijf tot het laatst toe meer afkeer, dan overtuiging zal wekken, en wijte hij 't zich zelven, als de uitkomst leert, dat hij van de hoogte, waarop hij zich plaatst, ons theologen geheel te vergeefs met Coornhert's woorden heeft toegeroepen: ‘Isser oock wat goets geseyt, dat denckt na.’
Wat mij althans betreft, ik leg bij dezen gaarne en openlijk de verklaring af, dat ik 't der moeite en den tijd niet waardig acht, zorgvuldig te peinzen en na te denken over den inhoud van een boek, dat, bij zoo weinig nieuws en degelijks, en zooveel gebrekkigs en oppervlakkigs, als de Historische Aanteekeningen behelzen, zoo duidelijk den toeleg des schrijvers verraadt, om zich zelven een kransje te vlechten van lauweren, die tot hiertoe de slapen van sints jaar en dag met roem bekende vaderlandsche geleerden versierden. Het is toch ook waarlijk wat te veel van iemand gevergd, zoo men eischt, dat hij, als ware er niets anders noch beters voor hem te doen, een' hoop valsche sieraden of ijdelen pronk met alle bedachtzaamheid zal onderzoeken, of zich daarin misschien niet een enkel korreltje goud mogt laten vinden! Een ruwe klomp erts - ja, dien reinigt men gaarne van zijne onzuivere bestanddeelen, in de hoop, dat de opbrengst van het begeerde metaal den arbeid loonen zal; maar, al wat men ons voor goud verkoopt, in de smeltkroes

{==707==} {>>pagina-aanduiding<<}
te werpen, ten einde te zien, of er toch niet iets beters dan or de Mannheim voor den dag zal komen, daartoe wordt meer dan Jobs geduld gevorderd, dat is eene taak, waarvan zeer enkele, goedhartige snuffelaars zich welligt naar eisch kunnen kwijten, - de steller dezes niet.
Ik zal, na al het gezegde, wel geene rekenschap behoeven te geven van het stilzwijgen, tot dusverre tegenover van Vloten's geschrijf door mij in acht genomen. Het zal mij, vertrouw ik, even weinig moeite kosten de redenen te ontvouwen, die mij bewogen hebben, dat stilzwijgen ten laatste toch nog af te breken, en tegen den Hollandschen voorstander der Tubingsche school openlijk op te treden. De voornaamste dier redenen is wel deze, dat, zoo ik mij bij eene vroegere gelegenheid al niet min of meer onder de verpligting daartoe heb gesteld, men toch hier en ginds de verwachting heeft opgevat, dat ik den door van Vloten beproefden aanval zou beantwoorden. Ook in het jongste geschrift van mijn hooggeschatten vriend Niermeijer - het bijvoegsel tot de door mij aangekondigde vertaling 1 - vond ik die verwachting met zoo vele woorden uitgesproken. Meende ik mij op dien grond niet geheel aan een arbeid te mogen onttrekken, dien ik meer als lastig en verdrietig, dan als noodig en nuttig beschouw, ik vond er nog te gereeder aanleiding toe in het beoordeelend verslag, dat mij, met de toezending der aan het hoofd dezes vermelde werken, door de Redactie van de Gids werd opgedragen. Het hedendaagsche standpunt der kritiek des N.T. te bespreken, en van deze gelegenheid geen gebruik te maken, om van den stand der zaken ten onzent met een enkel woord te gewagen; Niermeijer's antwoord aan van Vloten te behandelen, en er niets van het mijne bij te voegen, als ware ik zelf in den twist met laatstgenoemden niet betrokken geweest, - dit zou, met het volste regt, eenigzins vreemd kunnen-schijnen. Het was dus als ondanks mij zelven, dat ik er toe kwam de volgende regelen neder te schrijven, en daarin, naast die van Niermeijer, ook mijne eigene stem te doen hooren. Ik nam mij echter terzelfdertijd voor - en haast mij, mijne

{==708==} {>>pagina-aanduiding<<}
lezers er van te onderrigten - om zoo kort mogelijk te zijn, en, zonder mij in eene uitvoerige Antikritiek te begeven - waartoe het hier trouwens minder dan ergens elders de plaats zou zijn - alleen het noodigste te zeggen ter bestrijding van iederen verkeerden indruk, dien de Historische Aanteekeningen misschien nog zouden kunnen te weeg brengen. Ik besloot, met één woord, mij gestreng te houden binnen de perken van het bestek, dat ik mij vroeger heb gemaakt, en er mij dus toe te bepalen, om, naar aanleiding van het eerste en derde der aan het hoofd dezes vermelde geschriften, den lezers van de Gids een denkbeeld te geven van de waarde der bedenkingen, door een Hollandschen voorvechter der Tubingsche school, ter bestrijding van enkele harer tegenstanders onder zijne landgenooten, in het midden gebragt.
Beginnen wij met een kort verslag van het bijvoegsel op het eerstgenoemde geschrift, en zien wij, wat door Ds. Niermeijer heeft moeten geschieden, zoowel als wat door hem gedaan is, om den tegen hem gerigten aanval af te weren.
Reeds had dan de Heer van Vloten zijne Historische aanteekeningen afgewerkt, toen hem nog een geschrift van Ds. Niermeijer in handen kwam, waarin; ten vervolge op diens bekroonde verhandeling over de echtheid van den Brief aan de Efeziërs, ‘de kritiek der Tubingsche school beoordeeld 1’ werd. Daar zijn scherpziend oog aldra had waargenomen, dat ‘deze Heer in die beoordeeling uitging van het ongelukkige, even onchristelijke als onwetenschappelijke en onverstandige denkbeeld, om “vijandig tegen Baur's rigting over te staan;”’ daar hij even spoedig had ontdekt, dat diezelfde Heer, nu eens uit onnoozelheid, dan weer uit partijdigheid of jammerlijke zelfverblinding, de grofste onwaarheden verkondigd had, zoo achtte hij het niet meer dan billijk en pligtmatig, hem reeds aanstonds deel te geven aan de echt hoffelijke, doch tevens ernstige kastijding (verg. de Hist. aant., bl. 2), den overigen tegenstanders der Tubingsche school door hem toegediend. Niets, dat trouwens minder

{==709==} {>>pagina-aanduiding<<}
moeite kon kosten. De akte van beschuldiging, die slechts eenige weinige bladzijden behoefde te vullen, was welhaast opgemaakt. De geheele zaak was te duidelijk en eenvoudig om een nieuw diepzinnig onderzoek te vereischen. Niermeijer's fouten behoefden slechts te worden opgeteld, - ter naauwernood bewezen of toegelicht, - en dezelfde jury, die daareven over de HH. Da Costa, van Oordt en Harting uitspraak had gedaan, zou, gelijk over dezen, zoo ook over den onverstandig ijverenden Predikant van 's Heer Arendskerke het schuldig uitspreken.
Zoo althans meende Dr. van Vloten. Of hij reden had zich met die verwachting te vleijen, staat niet aan mij te beslissen, als die zelf gebukt ga onder de verdenking van medepligtigheid aan de door mijn ambtgenoot begane overtredingen. Zij het daarom aan anderen overgelaten te oordeelen, tot welk eene uitspraak de regtbank der publieke opinie moet neigen, nadat deze behoorlijk is voorgelicht. Slechts moet ik, zal het aan dit laatste niet ontbreken, er op aandringen, dat het audi et alteram partem ook hier worde in acht genomen. Men zou, wanneer men onzen zeer geleerden landgenoot zoo ex tripode hoort spreken, alligt kunnen meenen, dat - zijn toon mogt dan al wat hoog en schreeuwerig zijn - hij met dat al toch wel in vele opzigten gelijk kon hebben. Men zal daarentegen, zoo meen ik, Niermeijer's Antikritiek niet kunnen lezen, zonder tot de erkentenis te komen, dat er op de tegen hem ingebragte beschuldigingen niet weinig valt af te dingen, ja dat naauwelijks eene enkele van deze iets weegt in de schaal van waarheid en regt, en dat tegelijkertijd de aanvaller zelf zich van onderscheiden zijden op eene wijze heeft bloot gegeven, die even weinig achting voor zijn karakter inboezemt, als zij strekt om het vertrouwen op zijne kunde en scherpzinnigheid te verhoogen.
Reeds aanstonds verdedigt Niermeijer zich tegen de hier boven vermelde beschuldiging, als zou hij van het denkbeeld zijn uitgegaan, om vijandig tegen Baur's rigting over te staan. Hij werpt die aanklagt als lasterlijk van zich af en werpt haar met kracht op Dr. van Vloten zelf terug. Terwijl hij namelijk niet heeft nagelaten, hetgeen hem goed

{==710==} {>>pagina-aanduiding<<}
voorkwam in de Baursche kritiek, haar positief karakter inzonderheid, te prijzen, heeft zijn bestrijder integendeel, schier op iedere bladzijde van zijn geschrift, bewijzen eener vijandige stemming ten aanzien zijner tegenstanders gegeven, die zich zelve niet genoegzaam meester was, om zelfs de palen der betamelijkheid en welvoegelijkheid niet zeer verre te overschrijden.
Eene andere gelijksoortige beschuldiging betreft des beklaagden onpartijdigheid. Niermeijer had gezegd, dat de slotsommen der Tubingsche kritiek, ten gevolge van de wijsgeerige praemissen, onder welker invloed zij staat, van die, waartoe een onpartijdig onderzoek de tegenstanders der Baursche rigting moet brengen, natuurlijk verschillen als de duisternis van het licht. Van Vloten teekende bij die woorden aan: ‘wanneer men zoo overtuigd is, dat het donker, waarin men rondtast, helder daglicht is, dan spreekt het van zelf, dat men zich nergens anders wil zien brengen, dan waar men zich zoo uiterst wèl bevindt.’ En had hij geen regt om zóó te schrijven? Wie zou 't durven ontkennen? Of sprak de zeer geleerde man hier niet uit eigen ervaring? Heeft niet de overtuiging, dat het donker, waarin hij rondtastte, helder daglicht was, hem dáár gebragt, waar hij zich thans zoo uiterst wèl bevindt, dat hij slechts met een medelijdenden glimlach op ons, kerkelijke betweters en bedillers, romantische achterlingen en beschreiers van het voor altoos weggenomen oude puin (Hist. Aant., bl. 125), kan nederzien? Neen, wij kunnen hem op dit punt niet tegenspreken. Wij moeten, zijn doorzigt huldigende, erkennen, dat, even als hij zelf de slotsommen, die hij zocht, verkregen heeft, ook onze kritiek zich niet kan beroemen, eene ‘voraussetzungslose’ te zijn. Blijft alleen de vraag, wie of - om mij van van Vloten's kiesche taal te bedienen - ‘de beschonkene zij, die meent, dat alles om hem heen draait, en hij alleen vast staat,’ wie daarentegen de nuchtere, die de dingen ziet zoo als zij zijn, omdat zijne oogen door geen roes beneveld zijn.
Doch wij kunnen zóó niet voortgaan en ieder punt opnemen, dat in de akte van beschuldiging is vermeld. Mijn verslag zou, zoo doende, veel te uitvoerig worden, en, gul

{==711==} {>>pagina-aanduiding<<}
weg gesproken, mij bekruipt onder het schrijven wel eens zekere angst, alsof ieder woord, in deze zaak door mij gebezigd, door mijne lezers als een woord te veel zal worden aangemerkt. Trouwens, het gezegde zal, hoe luttel ook, wel reeds voldoende zijn, om den geest en den toon, die in van Vloten's ‘Nalezing’ tot zijne Historische Aanteekeningen heerschen, eenigermate te karakteriseren. Wie zich daarmede nog nader wenscht bekend te maken, neme het boek zelf, en daarnevens Niermeijer's arbeid ter hand. Hij zal daaruit ontwaren, dat het uiterst moeijelijk moet vallen, zich een' bestrijder te denken, die den Heer van Vloten in onedelmoedigheid, bekrompenheid en waanwijsheid overtreft. Hij zal mij, na geëindigde lezing, toestemmen, dat al heeft de gedachte aan het: ‘calumniare audacter, semper aliquid haeret,’ Ds. Niermeijer naar wapenen ter zijner zelfverdediging doen grijpen, de door hem aanvaarde kampstrijd echter tot dezulke behoort, waarin geene lauweren zijn te behalen.
Dat hebben de HH. Da Costa en van Oordt gewis evenzoo begrepen, en zij hebben zich om geene andere reden van iedere repliek op van Vloten's even nijdige als plompe en boersche uitvallen onthouden. Ook ik deed wijzer, met hunne voetstappen te drukken, indien ik mij niet op vroeger vermelde gronden min of meer verpligt vond, aan het door Niermeijer geschrevene iets omtrent mij zelven toe te voegen. Wat ik echter zoo, als met tegenzin, ga doen, daarin zal ik - het behoeft naauwelijks herhaald te worden - zoo kort mogelijk trachten te zijn.
In de eerste plaats dan, geëerde lezers! willen we van Vloten's boek nog eens te zamen doorbladeren, en, door middel van enkele losse kantteekeningen op zijne aanteekeningen, elkander een te beter denkbeeld trachten te geven van de aanwinst, die onze letterkunde met de optreding van zulk een genialen schrijver als hem heeft gedaan. Vergeeft het mij, dat ik daarbij, meer dan mij lief is, van mij zelven ga spreken.
Bl. 3 van zijn geschrift verklaart Dr. van Vloten, dat ik mij, in vergelijking met de overige tegenstanders der Tubingsche school, het minst onverstandig heb uitgelaten. Waar-
{==712==} {>>pagina-aanduiding<<}
schijnlijk heb ik die eer aan de omstandigheid te danken, dat ik, in het door hem geincrimineerde verslag van de rigting der Tubingsche school, mij, uit den aard der zaak, meer beijverd heb, om de verschilpunten behoorlijk te doen uitkomen, dan om eene volledige wederlegging van de stellingen der tegenpartij te geven. Hoe het zij - het heeft mij leed gedaan, dat woord in zijn boek te lezen. Hoe groote onderscheiding 't ook bevatte, het heeft, schier meer dan eenig ander, een' pijnlijken indruk op mij gemaakt. Of verlegenheid hiervan de oorzaak was, of wel iets anders, zij nu daargelaten. Zeker is het, dat ik den schrijver voor zijne goede bedoeling geen dank heb geweten, en dat hij mij zelfs geen grooter genoegen kan doen, dan door bij een tweeden druk van zijn geschrift, die toch wel niet lang achterwege zal blijven, alles daaruit weg te laten, wat eenigzins zou kunnen schijnen, mij onwaardigen boven mijne medebeschuldigden te verheffen. Hij zal, zoo doende, ook slechts te regtvaardiger in zijn oordeel geweest zijn; want hij geloove mij op mijn woord, ik ben geen haar beter dan één der overige tegenstanders, die hij zich de moeite geeft te kastijden, en heb dus ook in geen enkel opzigt eene gunstige uitzondering verdiend.
Op dezelfde bladz. spreekt van Vloten van de welmeenende, maar nijdige waarschuwingen, die ik tusschen mijn Verslag heb gevlochten. Wat zal de goede man wel zeggen, als hem deze kantteekeningen onder de oogen komen. En toch - als hij in mijn hart kon lezen!....
Ietwat lager, lezer! vindt gij eene noot, waarin mijn vaderlijke censor mij een taalkundigen misslag onder het oog heeft gebragt. Die van Vloten is toch een verschrikkelijk man! Als theoloog - een Gulliver onder de Lilliputters! Als filosoof - een Simson, die met zijn ezelskinnebakken minstens duizend Filistijnen verslaat! En als linguist - o! gij behoeft mij geen geloof te schenken; hij zelf is bereid, u daarvan eigenmondelijk 1 dingen te verhalen, die u verbaasd doen staan. Doch in ernst gesproken, - hij heeft ge-
{==713==} {>>pagina-aanduiding<<}
lijk, als hij mij bij deze gelegenheid op de vingers tikt. Slechts had hij, mij van eene menigte germanismen beschuldigende, en mij later nog één der grootste zondaren op dit punt noemende, niet mogen nalaten, deze aanklagt iets beter te staven. Van mijnen kant kan ik thans slechts amende honorable doen voor eene uitdrukking, die de zucht naar iets krachtigs en sterk sprekends mij onwillekeurig uit de pen deed vloeijen, doch waarover ik sedert opregt berouw heb gehad. Ik voeg er de verzekering bij, dat ik zelfs van den vijand gaarne leer; dat ik het nooit iemand euvel hoop te duiden, wanneer hij mij op mijne feilen opmerkzaam maakt, al geschiedt zulks ook op den bitsen toon van Dr. van Vloten, en dat ik daarom reeds dadelijk mijn voordeel met zijne aanmerking zal trachten te doen, ter bestrijding van een gebrek, hetwelk ik niet uit de verte wensch te verdedigen, doch dat ik - zoo is de mensch! - tot hiertoe meer bij sommige anderen, dan wel bij mij zelven had waargenomen.
Volgens bladz. 586 zijn mijne medestanders met blindheid geslagen, indien zij weigeren mij als een gevaarlijken ketter van hunne gemeenschap uit te sluiten. Gelukkig wordt, door hetgeen voorafgaat, een pleister op de wond gelegd. Ik ben toch volgens Dr. van Vloten niet geheel vrij van zelfbegoocheling. Ik meen, in weêrwil mijner haeretische gevoelens, in weêrwil mijner blijkbare toenadering tot de Tubingsche school, vrij zuiver in de leer te zijn, en kan dus in geen geval van boos opzet worden verdacht of aangeklaagd. Maar mijne dwaling is er misschien te gevaarlijker om? Laat ons zien, waarin zij bestaat. Ik heb namelijk gemeend, in mijn meergemeld Verslag, tusschen het feit der openbaring in Christus, en de wijze waarop dat feit van de vroegste tijden af, en verder door den loop der eeuwen heen, is opgevat, ongeveer hetzelfde onderscheid te mogen en te moeten maken, dat er, mijns inziens, tusschen dogmatiek en historia dogmatum bestaat. Volgens mijn geleerden bestrijder, was dit mij evenwel niet geoorloofd. Als ik sprak, van de verschillende zijden na te gaan, waarnaar men in den loop der eeuwen de openbaring in Christus heeft opgevat, dan had ik ook even goed kunnen spreken van eene ontwikkeling, eene geschiedkundige wording des Christendoms; want, dat beteekende in den grond

{==714==} {>>pagina-aanduiding<<}
der zaak geheel hetzelfde. Nu ja, als ik dat maar dadelijk ook zóó had ingezien! Het ongelukkigst is echter, dat ik zelfs nu nog, zeker ten gevolge eener jammerlijke kortzigtigheid, niet ten volle met Dr. van Vloten kan instemmen. Ik kan dit evenmin, als met den natuurkundige, die mij wilde doen gelooven, dat het licht der zon zich, sedert Newton's en Euler's dagen, volgens het emanatie- en oscillatiestelsel ontwikkeld heeft, of eigenlijk pas licht is geworden, omdat men van dien tijd af verschillende theoriën over den aard en de werking daarvan heeft gemaakt. Ik zou 't tegenover zoo iemand nog altoos eene zeer verdedigbare stelling achten, dat het licht zelf aan alle theoriën over het licht is voorafgegaan. Maar enfin! mijn Censor weet die dingen beter dan ik, en in elk geval wil ik mij zijne waarschuwing gaarne ten nutte trachten te maken, ten einde de verdenking van Tubingsche ketterij, voor 't vervolg, zooveel mogelijk van mij af te weren.
Welk een blinkend zand ik mij, volgens Dr. van Vloten (zie de noot op bl. 6), in de oogen weet te strooijen, blijkt uit hetgeen ik bl. 280 van mijn Verslag heb beweerd, dat het verschil tusschen der Joden (l. der Christenen uit de Joden) meening en die van Paulus niet daarin bestond, ‘of de Heidenen konden zalig worden, maar of zij dat konden, zonder vooraf op den stam van Abraham te zijn ingeënt.’ Immers, wat had ik moeten schrijven, om der waarheid hulde te doen? ‘Paulus meende, dat ook de Heidenen, - de Joden (l. de Christenen uit de Joden), dat alleen zij, en niet de Heidenen zalig konden worden, en daarom wilden zij dezen tot Joden maken,’ Bemerkt gij het verschil, lezers? Misschien niet; daarom ga ik 't u met van Vloten's woorden uitleggen: ‘Als de Heidenen Joden geworden waren (ingeënt op Abraham's stam), dan waren zij geen Heidenen meer, maar Joden, en juist dat wilde Paulus niet.’ Zijt gij nu iets wijzer geworden? Nog al niet? Nu, dan wil ik 't u nog duidelijker trachten te maken. Volgens van Vloten namelijk had ik niet mogen schrijven, dat, naar het gevoelen beide van Paulus en de joodsche Christenen, de Heidenen zalig konden worden. Want de laatstgenoemden stemden dit volstrekt niet toe. Wel was men 't er over eens, dat

{==715==} {>>pagina-aanduiding<<}
ook zij, die tot nog toe buiten het Jodendom stonden, zalig konden worden; maar de vraag was, of zij dat werden als Joden of als Heidenen. Slechts als Joden, zeide men te Jeruzalem, en men kan 't dus ook niet voorstellen, alsof volgens der Joden overtuiging ook de Heidenen zalig konden worden, zelfs al voegt men er de voorwaarde bij, dat zij vooraf op den stam van Abraham moesten zijn ingeënt. Door kortheidshalve zóó te spreken - 't is waarlijk geen muggezifterij! - beweert men, ‘dat de Joden en Paulus het eigenlijk op het punt der Heidenbekeering volkomen eens waren (Hist. Aant., bl. 80).’ O lepidum caput!
Over de Ebionitische strekking der Apokalyps wil ik met den Heer van Vloten niet twisten. Als hij dienaangaande echter iets degelijks in het midden wenscht te brengen, dan late hij 't niet bij verklaringen berusten, zoo als wij er bl. 16 eene aantreffen, maar voere bewijzen voor zijn gevoelen aan. Doch hij citere alsdan andere plaatsen dan Openb. II: 8, waaruit niet uit de verte iets anders blijkt, dan dat de leden der Smyrnasche gemeente, in weêrwil hunner armoede, nogtans rijk waren door hun geloof in Christus. Die armoede, zoo min zij eene vrijwillige was (hetgeen ook de verdrukkingen niet waren), zoo min wordt zij ook als verdienstelijk voorgesteld of geprezen. Zij wordt slechts ontkend.
Op bl. 17 wordt weer een staaltje mijner treurige zelfverblinding aangehaald, daarin bestaande, dat ik aan het vroegste Christendom geene Ebionitische rigting wil hebben toegeschreven, terzelfdertijd dat ik bezig ben die te bewijzen. Ik waag het niet te vragen, of Dr. van Vloten wel weet, wat Ebionitisme is - dat ware te veel van zijne lijdzaamheid gevergd. Maar ik kan mij toch niet weerhouden - neen, ik mag niet nalaten, bij deze gelegenheid op nieuw met Thiersch 1 tegen het onhistorische misbruik te protesteren, dat men van den naam van Ebionitisch gemaakt heeft, door dien zonder onderscheid aan alle verschijnselen in de vroegste kerk te geven, waarin zich eene nawerking van Joodsche denkbeelden vertoont.
Bl. 25 heeft Dr. van Vloten de goedheid, den Hoogleeraar

{==716==} {>>pagina-aanduiding<<}
van Oordt en mij te onderhouden over de zeer onjuist en bekrompen denkbeelden, die wij ons van historisch onderzoek hebben gevormd. Verbeeldt u ook, lezers, hoe dwaas! Ik heb in mijn Verslag beweerd (bl. 269 en v., verg. bl. 267), dat, wanneer men eenmaal zekere N. Testamentische boeken als produkten van een veel lateren tijd 1 beschouwt, men ook het regt niet heeft, om ze als getuigen van het vroegste Christendom aan te merken. Ik schreef zulks in mijne eenvoudigheid, meenende, dat partijschriften, zoo als de Tubingsche school die boeken noemt, mij wel in den gelijktijdigen staat van zaken een blik kunnen doen slaan, doch mij bezwaarlijk kunnen leeren, hoe die zaken eene eeuw vroeger stonden. Maar, foei, hoe kinderachtig! Met hoeveel regt kon mijn Censor een paar regels later zeggen, dat ik ‘al heel weinig historische ondervinding moest hebben, om niet te weten, dat het geen der minste vereischten van den geschiedvorscher uitmaakt, om de gave te bezitten, uit de verwarde en ingewikkelde narigten, hem van tijdgenoot of nakomeling (l. hetzij dan van nakomeling of tijdgenoot) toegekomen, eene zoo juist en treffend mogelijke voorstelling der gebeurde zaken te geven.’ Gelukkig waarlijk, dat zulke would be historici, als Prof. van Oordt en ik, eens op hunne plaats worden gezet. Men zou, als hunne stem ingang vond, ten laatste geheel moeten ophouden van het vroegste Christendom te spreken! En niet minder gelukkig, dat het ons nog altoos niet aan geschiedvorschers ontbreekt, die, gelijk Dr. van Vloten, ver verheven zijn boven de bekrompenheid van sommige kerkelijke betweters. Met zulke Janussen, die
even goed achterwaarts in het verleden, als vooruit in de toekomst zien, mogen wij aan de zegepraal der waarheid niet wanhopen. Al mogt het ons blijken, dat het N.T. geen enkel boek bevatte, welks herkomst uit het apostolische tijdvak ontwijfelbaar was - geen nood! Onze moderne critici zullen u, uit hetgeen zij van de tweede eeuw weten, een portret van de eerste leveren, op welks juiste en tref-
{==717==} {>>pagina-aanduiding<<}
fende gelijkenis gij u met de volkomenste gerustheid kunt verlaten.
Op bl. 50 komt Dr. v. Vloten tot de lumineuse conclusie, dat ik nog met den éénen voet in het Jodendom moet steken, en dat hij deze ontdekking met een: habemus confitentem reum, aan de theologische wereld kan verkondigen. Wat hij zich vrolijk zal gemaakt hebben over zulk eene vonst! Nu, ik wil hem die pret niet ontnemen. Ik zal er hem zelfs volstrekt niet lastig om vallen, dat hij onbarmhartig genoeg is geweest, om niet alleen zich zelven, maar het geheele publiek te mijnen koste te vermaken. Ik weet te wel, dat dit hem dankbaar zal zijn voor dergelijke uitgezochte facetiae, waardoor de lezing zijner diepzinnige Aanteekeningen zoo zeer wordt veraangenaamd. Maar ik moet hem toch doen opmerken, dat hij zich vergist, wanneer hij, aan hetgeen hij mijn eigen getuigenis noemt, al te veel waarde hecht. De reden hiervan is, dat ik nog altoos van hem meen te moeten verschillen, wat het hoofddoel betreft, welks bereiking zoowel de vroegste Apostelen als Paulus zich met hunne prediking hadden voorgesteld. Ik meen mij dienaangaande duidelijk genoeg in mijn Verslag (bl. 311) verklaard te hebben. Hij duide 't mij ten goede, als ik 't er ook nu nog voor houd, dat Christus en het door Hem gestichte Koningrijk - niet de afschaffing der cerimoniële wet, noch het universalisme des Christendoms - hoofddoel is geweest van de Evangelieprediking des grooten Heidenapostels 1. Hij late mij het vooroordeel, dat er dus ook in de hoofdzaak eenstemmigheid heeft bestaan tusschen Paulus en hen, die de Heer Jezus nog bij zijn leven tot zijne gezanten heeft aangesteld,

{==718==} {>>pagina-aanduiding<<}
en dat laatstgenoemden dus ook, in weerwil van hunne gehechtheid aan overgeleverde theokratische vormen, gezegd kunnen worden, zich, wat de hoofdzaak betreft, reeds van de vroegste tijden af geheel op de hoogte bevonden te hebben, die de Christelijke waarheid sedert heeft ingenomen. Jammerlijke plooidrift voorzeker (bl. 50)! Doch dat is eenmaal niet anders, en natuurdriften laten zich maar niet zoo eensklaps uitroeijen. ‘Naturam vel furca expellas, tamen usque recurret.’ Dat weet Dr. v. Vloten ook wel. Daarom is hij er zoo volstrekt niet mede verlegen, als hij zich door deze of gene drift laat wegslepen. Nu, wij willen maar wederkeerig geduld met elkander oefenen.
Ik zal dit dan ook van mijnen kant trachten te blijven doen, bij het zeker niet al te malsche compliment, mij bl. 80 enz. gemaakt, alwaar mijn geleerde bestrijder mij kortweg bij ‘een riet’ vergelijkt, ‘dat door den wind wordt heen en weer bewogen,’ en betuigt, in het schouwspel daarvan zoo weinig behagen te vinden, dat hij zelfs zijn gelaat afwendt, om ‘er zich het droeve gezicht van te besparen.’ Trouwens, dit valt mij te gemakkelijker, niet alleen omdat wij hiermede aan het einde der personaliteiten zijn, maar ook omdat van Vloten's niets ontziende openhartigheid hem nog veel boozer woorden in de pen had kunnen geven. Waarlijk, als ik bedenk, dat hij mij wel een weerhaan had kunnen noemen, die met alle winden draait, dan prijs ik mij zelven gelukkig, dat ik er nog zoo goed ben afgekomen. Ik mag dan al niet regt weten, wat ik wil, en mij zelven somtijds tegenspreken - aan mijne zwakheid kleeft toch de verdenking niet, die op alle politieke, theologische en andere weerhanen rust. Het is waar, die zwakheid is en blijft toch altoos een wezenlijk gebrek, dat ik wenschte als een last van mij af te kunnen werpen. Het zou mij inderdaad wat waard zijn, dat ik altoos zoo apodictisch, zoo ex tripode als Dr. v. Vloten kon spreken. Ik zou er wat voor over hebben, om b.v. in het hier bedoelde geval, even als hij doet, de Apostelen en vroegste Christenen kort en goed Ebionieten te durven noemen, zonder mij door de gronden, die voor het tegendeel pleiten, in het allerminst van mijn stuk te laten brengen; en nog liever zou ik stoutweg de geldigheid van ieder bewijs

{==719==} {>>pagina-aanduiding<<}
durven ontkennen, dat voor een strijd van beginselen tusschen Paulus en de Judaisten wordt bijgebragt. Zulk eene cordaatheid heeft iets, dat mij bijzonder bekoort, en mij met hoogachting vervult voor ieder, die daardoor toont, tot eene zoo groote vastheid van overtuiging gekomen te zijn, dat de oplossing van deze en gene schijnstrijdigheid hem geene de minste moeite meer baart. Dan, ik ken mij zelven te goed, om niet te weten, hoe diep het voornoemde gebrek bij mij is ingeworteld. Het oefent te meer invloed op mij, omdat het, helaas! in verbond is getreden met mijn gevoel voor onpartijdigheid, ten einde mij langs dien weg te beter te verschalken. Terwijl ik dus op geene spoedige genezing kan hopen, blijft mij niets anders over, dan mij in de lankmoedigheid mijns censors voor het vervolg aan te bevelen, en hem den raad te geven, om, zoo hij zich daartoe niet in staat bevindt, liever al mijn toekomstig geschrijf of gekrabbel, als zijner aandacht weinig waardig, ter zijde te leggen, dan zich onnoodig boos of verdrietig te maken over dingen, waar toch niet aan te veranderen valt. Ik voor mij zal mij inmiddels zoeken te troosten met het woord eens ouden schrijvers 1: ἀμϑία μὲν ϑράσος, λογισμὸς δὲ ὄκνον ϕέρει.

Het bovenstaande zal, naar ik vertrouw, voldoende geweest zijn, om mijne lezers voor te lichten, zoowel omtrent den indruk, dien v. Vloten's persoonlijke uitvallen op mij hebben gemaakt, als omtrent de waarde, die daaraan door hen zelven moet worden toegekend. Zoo zij mij thans nog eenige oogenblikken geduld willen schenken, dan zal ik trachten hun ook eenig denkbeeld te geven van het gewigt, dat de Historische Aanteekeningen hebben in de schaal der kritische wetenschap; of - om reeds aanstonds mijne meening onverholen uit te spreken - hun in vlugtige trekken aan te toonen, dat gezegde wetenschap niets hoegenaamd heeft gewonnen bij een geschrift, dat, gelijk ik vroeger zeide, bij zoo

{==720==} {>>pagina-aanduiding<<}
weinig nieuws en degelijks, zoo veel gebrekkigs en oppervlakkigs behelst, als: ‘de Tubingsche school en hare Hollandsche tegenstanders,’ door Dr. J. van Vloten.
Wat heeft de vervaardiger van dat geschrift bedoeld? Blijkbaar een van twee: of, de kritiek der Tubingsche school tegenover hare Hollandsche bestrijders te regtvaardigen, - of, bij wijze eener polemiek tegen laatstgenoemden, zijne eigene, op Tubingsche leest geschoeide, denkbeelden aan den man te brengen. In beide gevallen is het een allerongelukkigst standpunt, dat de schrijver zich gekozen heeft. Even ongelukkig als dat, waarop hij zich later tegenover den Hoogleeraar Scholten heeft geplaatst. Wij zijn er verre van, hem het regt te betwisten, om van de heerschende meening af te wijken. Hetzelfde regt kennen wij hem toe, om zijne heterodoxe denkbeelden openlijk door den druk bekend te maken, en alzoo op zijne wijze mede te werken tot uitbreiding van het rijk der waarheid en des lichts. Maar eilieve! waarom aan iedere uiteenzetting zijner gevoelens het karakter van een persoonlijken twist gegeven? Waarom zich altoos met zekere voorliefde partij gesteld tegenover de dwaalleeraars onder zijne tijdgenooten, in plaats van de door hen verkondigde dwaalbegrippen in het licht te stellen en te bestrijden? Is het hoogmoed, ijdelheid, kwade luim of kijfzucht, die hem dien boozen trek heeft gespeeld? Hij moge er zich zelven rekenschap van geven! Maar ja, het is en blijft een booze trek, die hem, waardoor dan ook, werd gespeeld! Niet alleen toch, dat de harten van alle weldenkenden daardoor van hem vervreemd worden, en zij, die alleen van eene vreedzame ontwikkeling der bestaande geschillen heil verwachten, hoe langer hoe minder te doen willen hebben met iemand, die zich bij iedere gelegenheid als een ‘esprit brouillon’ doet kennen. Maar het kan ook niet uitblijven, of de zucht, om zich, bij al wat hij voor den dag brengt, van den polemischen vorm te bedienen, moet ook op des schrijvers arbeid zelven den allernadeeligsten invloed oefenen. Inderdaad, het is daaraan, zoo niet alleen, dan toch voornamelijk, toe te schrijven, dat van Vloten's Historische
Aanteekeningen een totaal mislukt werk zijn te noemen. Misschien hadde 't hem niet aan bekwaamheid ont-
{==721==} {>>pagina-aanduiding<<}
broken, om iets te leveren, dat, al voegde 't meer voor de Tubingsche dan voor de Hollandsche pers, nogtans aanspraak had op gezet en naauwkeurig onderzoek. Doch om te doen, wat hij nu getracht heeft te doen, d.i. de verdediging te ondernemen van het Tubingsche systeem in zijnen ruimsten omvang, dat systeem tevens verder te ontwikkelen, te staven en, waar dit noodig bleek, te verbeteren, en dan nog terzelfder tijd alle bedenkingen, die daartegen in ons vaderland gemaakt zijn, op te lossen, - daartoe, ik schroom niet het te zeggen, reikte zijn talent verre, zeer verre te kort. Daartoe had hij dan ook meer ruimte behoefd, dan een schrale 130 bladzz. druks. En toch, al had hij boekdeelen vol geschreven, het zou hem waarschijnlijk niet zijn gelukt, langs den door hem bewandelden weg zijn doel te bereiken. Immers, al zou hij in dat geval welligt meer nieuws en minder oppervlakkigs geleverd hebben, dan zich nu, bij het door hem gevolgde plan, vooruit liet verwachten, zijn betoogtrant zou toch wel zeker even verward en gebrekkig, als hij nu is, gebleven zijn. Hoe is het toch mogelijk, eene duidelijke en geregelde uiteenzetting van gevoelens te geven, terwijl men zich onophoudelijk in een strijd, - niet met één, maar met meerderen - ziet gewikkeld, die men ieder op zijne beurt of gezamentlijk te woord willende staan, wel genoodzaakt is van den hak op den tak te springen, en als in het wilde rond te schermen? Moet de helderheid, de ordelijke zamenhang, de kracht van het betoog onder zulk een desultorisch bedrijf niet aanmerkelijk lijden? Kan het wel anders, of, waar zoo de personaliteiten op den voorgrond worden gezet, daar zullen ook de argumenta ad hominem eene hoofdrol beginnen te spelen, en, terwijl men zich vooral ten doel heeft gesteld den vijand uit het veld te slaan, de eigenlijke geschilpunten niet met die zorg, die volledigheid en
scherpte behandeld worden, zonder welke eene juiste en zuivere beslissing onmogelijk te verkrijgen is? Zoo zou ik voort kunnen gaan met vragen; doch reeds genoeg, om te doen zien, welk een ongelukkigen trant van schrijven de Hr. v. Vloten zich gekozen heeft. Nog slechts een enkel woord, om aan te toonen, dat zijn boek dan ook in ruime mate den invloed dier noodlottige keuze ondervonden heeft.

{==722==} {>>pagina-aanduiding<<}

Gelijk daareven reeds door mij gezegd werd, van Vloten is in zijn tegenschrift van het denkbeeld uitgegaan, om eene verdediging van het Tubingsche systeem in zijnen ruimsten omvang op te stellen, en terzelfder tijd nog ietwat van het zijne bij te dragen tot verdere ontwikkeling, staving en verbetering van dat systeem. Wat intusschen het eerste aanbelangt, ofschoon hij zich had voorgesteld al de hoofdpunten der Baursche kritiek in zijn boek ter sprake te brengen, het lag toch geenszins in zijn plan, ook in dien zin naar volledigheid te streven, dat het publiek kon gezegd worden bij deze gelegenheid eene voldoende apologetische bewijsvoering van hem ontvangen te hebben. De tegenstanders der Tubingsche school tot zwijgen te brengen - zietdaar het oogmerk, waarmede hij zijne Historische Aanteekeningen schreef. Kon hij zich nu beroemen, daarbij met bezadigdheid en klem te werk gegaan te zijn; droeg zijn betoog de blijken van een naauwkeurig en diepzinnig onderzoek, ik zou mij dan alleen beklagen over den onheuschen, scherpen toon, waarop de resultaten van dat onderzoek door hem worden medegedeeld. Dan, helaas! zijn geschrijf draagt overal slechts den stempel der jammerlijkste oppervlakkigheid! Gij zoudt meenen, lezers! dat Dr. van Vloten, zich uit eigen beweging partij stellende tegenover de Hollandsche bestrijders der Tubingsche school, 't zich ten minste tot gewetenszaak zou gemaakt hebben, al hunne voornaamste bedenkingen te wegen, en zoo veel mogelijk te wederleggen! Het lijkt er niet uit de verte na! Onze zeer geleerde Antagonist heeft er zich eenvoudig toe bepaald, enkele argumenten, waarvan zoogenaamde ‘kerkelijke betweters’ zich bediend hadden, uit te monsteren, en dat niet altoos de krachtigste, niet zulke, die het minst voor tegenspraak vatbaar schenen te zijn, maar de zoodanige, waartegen hij iets meer of minder grondigs, of misschien ook iets aardigs en geestigs te zeggen had. Bovendien - hij doet dit vaak nog in het voorbijgaan, terwijl hij
even vaak, na ter loops - als om te beter te doen uitkomen, dat hij eene wederlegging schreef - den een of ander zijner tegenstanders genoemd te hebben, in het blinde voortredeneert op de door hem bijgebragte gronden of magtspreuken, en alsdan in weinige bladzijden

{==723==} {>>pagina-aanduiding<<}
de belangrijkste geschilpunten meent te hebben uitgemaakt. Als een model van oppervlakkigheid zal in dit opzigt, zoo lang zijn boek niet geheel in vergetelheid is geraakt, de 2de § daarvan mogen worden aangehaald, waarin hij over den persoon en de leer van Jezus van Nazareth handelt. Wij willen echter, om geene nieuwe gevoelens van verontwaardiging te wekken, de vier bladzijden, waaruit die § bestaat, en die ik gewenscht had, dat een overblijfsel van eerbied voor hetgeen eeuwen lang aan millioenen heilig was, den schrijver uit zijn concept had doen scheuren - als niet gedrukt beschouwen. Doch ook de 1ste § is van den hier bedoelden kant reeds curieus genoeg. Van Vloten heeft daarin willen aantoonen, ‘dat het Ebionitisme of Nazarenisme de eerste, weinig belovende vorm van het Kristendom is geweest, de vorm, waaronder zich datgene voordeed, wat later door Paulus' krachtige werking, tot Kristendom minder ontwikkeld, dan wel verkeerd moest worden 1.’ Eene stelling, inderdaad, zoo veelbeduidend, als bout uitgesproken! En wat zullen wij nu van de bewijsvoering zeggen? Dat zij blijkbaar het gewigt der zaak niet waardeert; dat zij de zwarigheden, die haar drukken, óf niet kent, óf althans geheel voorbij heeft gezien; dat zij ook op zich zelve zwak en onbeduidend, zoo al niet bij wijlen valsch blijkt te zijn. Zij waardeert blijkbaar het gewigt der zake niet. Als Baur of Schwegler ons trachten te overtuigen, dat het Ebionitisme de oorspronkelijke vorm van het Christendom is geweest, dan mogen zij al niet van eenzijdigheid in hunne voorstellingen en aanhalingen zijn vrij te pleiten, maar zij verzuimen althans niet, een aantal bescheiden uit den vroegsten tijd bij te brengen, waarop zij zich, hetzij dan te regt of te onregte, ter verdediging van hun gevoelen kunnen beroepen. Zij wijzen ons op de traditiezucht en het chiliasmus van eenen Papias; op de
ebionitisch-gekleurde schilderij, ons door Hegesippus van Jakobus den geregten opgehangen; op de ebionitische strekking der zoogenaamde Acta Pauli et Theclae, enz. Maar van dit alles bij van Vloten geen woord! Als vereischte de zaak geen uitvoerig on-
{==724==} {>>pagina-aanduiding<<}
derzoek, vergenoegt hij zich met enkele bij den tast en zonder oordeel zamengeraapte gezegden van enkele - meest latere - kerkvaders, en meent ook zijne lezers tevreden gesteld te hebben, wanneer hij eene beschouwing, die 11 blz. beslaat - waarvan echter de eerste handelt over Prof. van Oordt's en mijne ‘zelf begoocheling,’ terwijl onderscheidene andere aan de verhouding der Nazarenen tot de Ebionieten zijn gewijd - met de woorden besluit: ‘Bij een dergelijken stand van zaken, kan niets onbillijker zijn, dan, als de Heer Harting ergens doet, aan eenigen opspoorder van de eerste kiemen des Kristendoms het recht te willen ontzeggen “om al het Joodsch-Kristelijke van den vroegsten tijd onder het gezigtspunt van het Ebionitisme te brengen 1.”’
Ik heb ten andere gezegd, dat van Vloten de bezwaren, die zijne bewijsvoering drukken, zoo al gekend, dan toch heeft voorbijgezien. Ik hoop, dat hij billijk genoeg zal zijn, om toe te stemmen, dat zelfs de bedenkingen, die ik in mijn meergemeld Verslag heb ingevlochten, op verre na niet allen door hem aangevoerd, veel min weerlegd zijn geworden. Maar ook daarvan afgezien - wat heeft hij gedaan, om de gronden te ontzenuwen, waarop vele anderen met mij een streng onderscheid willen gemaakt zien tusschen de Joodsch-Christelijke denkwijze der Apostelen en de vroegste Christenen, en tusschen die der Ebionieten? Wat heeft hij gedaan, ter weerlegging van hen, die (zoo als Schliemann) na het zorgvuldigst onderzoek van meerdere documenten uit den vroegsten kerkelijken tijd, zich op den inhoud daarvan beroepen, ten bewijze, dat, in de eerste eeuw onzer jaartelling, van het eigenlijk Ebionitisme nog geen spoor is te ontdekken? Niets, letterlijk niets! Het is hem volkomen genoeg, in korte - nog zeer confuus bij elkander gevoegde - trekken eenige overeenkomst tusschen sommige leerstellingen der latere Ebionieten en die der vroegste Christenen te hebben aangetoond; iets, waartoe gewis niemand hem het regt zal betwisten, die weet, dat het hem gemakkelijk zou gevallen zijn, op die manier zelfs Paulus in een Ebioniet te herscheppen. Maar van datgene, wat hier voornamelijk door

{==725==} {>>pagina-aanduiding<<}
hem had moeten worden aangetoond - neen, niets! Het is, als kon de door hem gegeven voorstelling aan geenerlei bedenking onderhevig worden geacht! En toch is het daarvan gelukkig nog zeer verre verwijderd. Het is er zoo ver van af, dat een man, wiens onpartijdigheid in deze zaak wel allerminst door iemand als den Heer van Vloten verdacht of in twijfel getrokken zal worden, dat, zeg ik, zelfs Köstlin, in zijn boven aangehaald Art. uit de ‘Theol. Jahrbücher,’ tot een geheel tegenovergesteld resultaat is gekomen, en het dáár openlijk als zijn gevoelen uitspreekt: ‘der Ebionitismus ist seinem innersten Wesen nach eine gegen das Christenthum gleichgültige, ihm stets äusserlich bleibende Erscheinung’ (S. 52). - ‘Das Urchristenthum ist also nicht Ebionitismus’ (S. 60).
En wat is er nu ten slotte van de bewijzen, voor den Ebionitischen vorm des vroegsten Christendoms door van Vloten zelven bijgebragt? Locus classicus is hem eene plaats bij Origenes, alwaar wij lezen: καὶ ᾽Εβιωναῖοι χρηματίζουσιν ὁι ἀπὸ Ιουδαίων τὸν Ιησοῦν ὡς χριστον παραδεξάμενοι. Wat beduidt dit zeggen echter, als wij zien, hoe door denzelfden Origenes, op eene andere, door van Vloten zelven aangehaalde, plaats, de ᾽Εβιωναῖοι ἀμϕότεροι tot de bestaande ἅιρεσεις geteld worden? Zou de Alexandrijn dan bedoeld hebben, dat de haeretici, die in zijnen tijd als Ebionieten bekend stonden, regelregt afstamden van Petrus en de overige Apostelen? Blijkt uit zijne getuigenis niet veel meer, dat de kerk reeds in zijne dagen het Ebionitisme als eene ketterij verwierp, en blijkt er in den grond der zaak wel iets anders uit, dan dat die ketterij uit den boezem der Joden-Christenen was voortgekomen? - Ook met zijne overige citatie's, aan Hieronymus, Eusebius en Epiphanius ontleend, heeft van Vloten, naar 't mij voorkomt, bitter weinig uitgerigt. Hij heeft daardoor wel bewezen, waaraan trouwens door niemand getwijfeld werd, dat er van de Ebionieten en Nazareners, als van judaiserende sekten onder de Joden-Christenen, vaak bij de kerkvaders
gewag wordt gemaakt 1; maar,

{==726==} {>>pagina-aanduiding<<}
tenzij ik mij bedrieg - hetgeen bij zulk een verward en onduidelijk redebeleid zeker niet onmogelijk ware, - het bewijs, dat de latere Ebionieten en Nazareners van de vroegste belijders des Christendoms door niets wezenlijks onderscheiden waren, en dat zij daarom alleen als ketters zijn uitgeworpen, omdat de denkbeelden in den loop des tijds eene hoogere, voor hen onbereikbare vlugt genomen hadden - dat bewijs is hij ons schuldig gebleven.
Ik hoop, dat men mij, na hetgeen ik in het bovenstaande als eene proeve van de oppervlakkigheid der Hist. Aanteekeningen heb bijgebragt, van de moeite zal willen ontslaan, om ook het overige gedeelte van v. Vloten's geschrijf aan eene opzettelijke kritiek te onderwerpen. In dat geval zou men alleen nog kunnen verwachten, dat door mij werd aangetoond, hoe weinig nieuws door den Hollandschen voorstander der Tubingsche school geleverd werd. Doch ook van dien meer dan verdrietigen arbeid wensch ik verschoond te worden. Slechts ééne opmerking: van Vloten is te regt gegispt over de nieuwe rigting, die hij aan de Tubingsche kritiek heeft schijnen te geven, door het te doen voorkomen, alsof de onechte schriften des N.T.'s geene met een opzettelijk doel vervaardigde partijschriften waren, maar dat veel meer de eigenaardige kleur, waardoor die schriften zich van elkander onderscheiden, uit eene natuurlijke ontwikkeling en daardoor te weeg gebragte voortgaande wijziging der begrippen moest verklaard worden 1. Het is naar waarheid gezegd, dat eene zoodanige voorstelling alleen genoeg is, om - lijnregt in strijd met des schrijvers bedoeling - aan geheel het Tubingsche systeem den doodsteek te geven 2. Ik voeg er thans echter bij, dat wij verkeerd zouden doen,

{==727==} {>>pagina-aanduiding<<}
door te meenen, dat zelfs het hiertoe betrekkelijk gedeelte van v. Vloten's geschrift iets wezenlijk nieuws behelst, daar het slechts eene uitbreiding, en meer algemeene - doch juist daarom ook voor het Baursche stelsel te gevaarlijker - toepassing behelst van hetgeen Ritschl, kort vóór hem, als zijn gevoelen omtrent het ontstaan van het Lukas-Evangelie heeft uitgesproken 3.

En hier leg ik de pen neder. Door mijnen lezers eenig denkbeeld te geven van het gewigt der Historische Aanteekeningen, met welke de Heer van Vloten noodig geacht heeft onze theologische letterkunde te verrijken, heb ik gedaan, wat ik meende niet geheel te mogen nalaten. Ik reken den tijd echter schier geheel verloren, dien ik aan het schrijven van dit laatste gedeelte van mijn Verslag heb besteed. Moge 't slechts niet al te zeer de sporen van den weerzin dragen, daardoor bij mij gewekt, en dien ik vaak met moeite heb moeten bedwingen, om toch niet in het midden af te breken! Ik kom er bij deze gelegenheid openlijk voor uit: ik ben een geslagen vijand - niet van een ordelijk en eerlijk dispuut, dat zij verre! - maar van die hatelijk-‘hoffelijke’ polemiek, waarop de schrijver der Aanteekeningen een onverklaarbaar zwak schijnt te hebben. Ik maak daarom ook met eene geringe verandering Niermeijer's woorden tot de mijne: ‘nu ik eens heb doen zien, met wat wapenen en op wat wijze Dr. van Vloten strijd voert, zal ik, ingeval hij nogmaals op deze zelfde wijze voor het publiek tegen mij mogt optreden, mij geregtigd achten, tegenover hem het stilzwijgen te bewaren.’ Hopen wij slechts in zijn eigen belang, dat hij nog te regter tijd een standpunt zal laten varen, waarop hij zich nog minder gehaat, dan belagchelijk maakt, en dat ons, even gedurig als onwillekeurig, de fabel van de vorsch en de koe in het ge-
{==728==} {>>pagina-aanduiding<<}
heugen roept. Hopen wij, vooral ook om zijnentwille, dat hij den tijd en de krachten, die hij nu aan de polemiek besteedt, in het vervolg aan grondige studie te koste zal leggen. Wie weet, zijn voorbeeld mogt nog eenmaal leeren, dat, wat zeker groot man van de wijsbegeerte zeide, met eenige wijziging ook van de historische kritiek kon gezegd worden: ‘obiter libata a Christo abducit, penitus hausta ad eum reducit.’ In ieder geval zal eene vreedzame beoefening en ontwikkeling der wetenschap daardoor bevorderd
worden, en zal alsdan de theologische wereld misschien iets beters en duurzamers van Dr. van Vloten kunnen verwachten, dan losse Historische Aanteekeningen, waarin hij, om mij van Dr. v. Oosterzee's - helaas! al te juiste - terminologie te bedienen 1, het Tubingsche systeem heeft zoeken binnen te smokkelen.

Enkhuizen, April 1850.
d. harting.








{==729==} {>>pagina-aanduiding<<}

Er waren armen


ook in Oud-Griekenland.

Eene meening, die wij in de laatste jaren dikwijls hoorden verkondigen, is deze, dat de studie der klassieke Oudheid als verouderd mag worden beschouwd en bij de opvoeding, ook van de meest beschaafde zonen der 19de eeuw, veilig kan achterwege blijven. - Meermalen hoort men uitroepingen als deze: Wat hebben toch onze jongelieden met dat hoofdbrekende Latijn en Grieksch te maken? Dat was goed in den pruikentijd, toen alle geleerden namen hadden op us, en alle wijsheid in bestovene folianten stak! En waarom op oude geschiedenis en gebruiken der Oude Volken geblokt? Die tijden zijn zóó verre achter ons, en er is aan het nieuwe en hedendaagsche zóóveel op te merken en te leeren. Wie de politiek van den dag en de uitvindingen der nijverheid maar alleen wil bijhouden, heeft al veel te doen. En wat helpt de kennis van de dappere daden of fraaije woorden der Grieken en Romeinen, om eene stoommachine aan den gang te brengen, of eene negotiatie met actiën bij elkander te krijgen, of eene goede speculatie te doen? ‘En dat is toch maar het ware!’
Bijzonder is men in de gelegenheid, zulke ontboezemingen te hooren, als de maand Augustus nadert, en een zoon of andere betrekking van den spreker het gevreesde Staatsexamen te gemoet gaat. Is die geduchte vuurproef eenmaal achter den rug, dan hebben de klassieke oudheid en letterkunde

{==730==} {>>pagina-aanduiding<<}
weder minder harde beoordeelaars te duchten. Intusschen, het zijn niet alleen mistroostigen en onkundigen, die zóó spreken; ook in ernstige geschriften over opvoeding en onderwijs, is meermalen de studie der Grieken en Romeinen voorgesteld als eene bloote tijdverspilling, die de jeugd afhoudt van meer wetenswaardige zaken van onzen tijd, als een' arbeid die zijn nut had, toen nog de nieuwere volken op de oude als op modellen van beschaving en kennis terugblikten, maar thans geheel ondankbaar en nutteloos is, - daar het tegenwoordige geslacht wel op eigene wieken kan drijven.
Gelukkig ontbreekt het der klassieke Oudheid ook niet aan verdedigers, die wijzen op het onnavolgbare genie harer dichters, wijsgeeren en redenaars; op het boeijende en voor de jeugd zoo bijzonder opwekkende harer geschiedenissen, waarin de mensch in zijne hoogste waarde en onwaarde handelend voorkomt; op de vele instellingen, denkbeelden, spreekwijzen, beginselen, die wij middellijk of onmiddellijk van de Romeinen en door dezen van de Grieken hebben overgenomen. Zij verwijten eindelijk aan hunne tegenpartij, dat deze alleen op de stoffelijke behoeften van onzen tijd let en de hoogere zedelijke voorbijziet.
Hoezeer van harte, in deze ééne zaak, aan de behoudende (klassieke) partij toegedaan, is het echter thans mijn voornemen niet, dezen strijd over de studie der Oudheid voort te zetten, of mij te verdiepen in de onvruchtbare vergelijking tusschen de Ouden en Nieuweren, waarover zoo vele boekdeelen zijn volgeschreven.
Ik wil mij slechts bepalen tot deze opmerking, dat onze tijd om vele redenen veel geschikter is dan de achter ons liggende pruiken-tijd, (waardoor ik versta de laatste helft der 17de en de 18de eeuw) om menigvuldige en wel de belangrijkste deelen der Oudheid te begrijpen, zich eigen te maken en er nut van te trekken. - Ik bedoel inzonderheid het openbare leven der Ouden. - In de dagen, toen staatszaken als geheimen werden beschouwd, toen het lot der volken, de vragen van wetgeving, van financiën, van binnenlandsch bestuur tusschen vier muren, met zorgvuldig gesloten deuren, door eenige weinige ministers en groote heeren werden be-
{==731==} {>>pagina-aanduiding<<}
slist, in die dagen mogt men veel geleerdheid ten toon spreiden over de volksvergaderingen te Rome en Athene, over hare redenaars en volksmenners en de oorzaken harer burgertwisten; men had er toch geen helder, aanschouwelijk denkbeeld van; maar eerst nu men sedert eenige tientallen van jaren het volkselement, in de meest verschillende vormen, in de regeringen heeft zien doordringen; nu ook wij en onze tijdgenooten bij ondervinding weten, wat eene volksvergadering, wat eene onstuimige of waardige raadzaal is; nu is het niet slechts de koele wetenschap, die beschouwt, maar het zijn geest en hart, die medegevoelen, wanneer wij te Athene de volksdriften in beweging zien, en nu eens de gematigde partijen zien zegevieren, dan weder populaire dwingelanden revolutionair zien regeren of met vreemde hulp een schrikbewind vestigen. Nu is het als of het óns aangaat, alsof wij het mede beleven, wanneer de hoogste magt te Rome trapswijze van den adel op het volk overgaat; wanneer de constitutionele vraag over het stemregt der bondgenooten geheel Italië in het harnas jaagt; straks de nog gevaarlijker sociale questie der landverdeeling, door de Gracchen opgeworpen, het burgerbloed doet vloeijen; de republiek alle mogelijke regeringsvormen doorloopt; de behoudende partij nu eens wijkt, dan
weder triomfeert; het uiterste gevaar, de zegepraal der ergste roode republiek wordt ontweken door de verijdeling der zamenzwering van Catilina; maar eindelijk na de vreeselijkste schokken en staatsstormen de vermoeide, lijdende natie rust zoekt onder de verlichte alleenheerschappij van Caesar en Augustus. - Is het wel noodig, dat ik op de gebeurtenissen wijze uit onzen en onzer vaderen tijd, die dit gedeelte der Oudheid ongezocht en onwillekeurig ons te binnen brengt?
Van hier dus, als ik het zóó mag noemen, eene nadere verwantschap tusschen een deel althans der klassieke studie en de bemoeijingen en denkbeelden van onzen tijd, dan die in vroegere eeuwen kon plaats vinden. Het was deze opmerking, die mij bewoog, om ook eens aan de oude maatschappijën die moeijelijke en veelomvattende vraag te doen, die aan het hedendaagsch Europa zoo vele zorgen baart: Wat doet gij, of liever: wat deedt gij met uwe ar-
{==732==} {>>pagina-aanduiding<<}
men? Welke middelen wenddet gij aan tot wering van het pauperismus? Ik zal mij echter voor het tegenwoordige tot het antwoord bepalen, dat ons de geschiedenis van oud-Griekenland op deze vragen geeft, en de beschouwing der armoede en der tegen haar aangewende middelen te Rome tot eene andere gelegenheid besparen. Overigens maakt mijn opstel geene aanspraak van meer te bevatten dan een vlugtig overzigt en losse denkbeelden, die tot nader onderzoek mogen opwekken. -
Armen en rijken zijn er op de wereld geweest, van het oogenblik af, dat de menschen de geheel barbaarsche levenswijze hebben verlaten, in welke allen arm waren en van eikels, jagt en vischvangst leefden. Zoodra veeteelt en landbouw in gebruik kwamen, zijn er luijen en vlijtigen, spilzieken en zuinigen, zwakken en sterken, onwetenden en slimmen geweest, en werden bezittingen verkregen door overleg of geweld of list, terwijl een deel arm bleef of werd. - Ja, er zijn er, die reeds in den nijd van Caïn tegen Abel eene verpersoonlijking willen zien van de afgunst, die het bezit van rijkdom, in de vroegste tijden meestal uit vee bestaande, opwekte in het gemoed van den minder spaarzame of minder gelukkige.
Hoe dit zij, reeds de dichters van den ouden heldentijd beklagen zich over de ongelijke verdeeling der bezittingen, over de harde en nijpende armoede van den één' en den rijkdom en overmoed van den ander. Armoede was eene der bittere kwalen, die uit de doos van Pandora over het menschdom kwamen; Pindarus noemt haar eene Furie. De god des rijkdoms (Plutus) is blind, want hij bevoorregt boozen en goeden. ‘De rijke,’ zegt Hesiodus, ‘kan het regt wenden naar zijn begeeren; de regters weigeren hem niets, omdat hij hen met geschenken te gemoet komt.’ Het is waar, Hesiodus schreef deze klagt ter neder in een' aanval van spijt over een proces, dat hij tegen zijn broeder Perses had verloren; maar het is toch opmerkelijk, in een gedicht, minstens 900 jaren ouder dan onze tijdrekening, eene klagt te vinden, die men anders zoude meenen dat in eene eeuw van zeer verfijnde en bedorven beschaving te huis behoorde. - Ook bij Homerus vinden wij een zeer droevig gevolg van de

{==733==} {>>pagina-aanduiding<<}
armoede, als een gewoon verschijnsel voorgesteld. Het is daar, waar Ulysses aan den ingang van het schimmenrijk aan de schim van Achilles vraagt, hoe het haar in de andere wereld bevalt, en deze ten antwoord geeft: ‘Neen! het leven is zoet, en bitter het verblijf in Pluto's woningen. Liever wilde ik nog op aarde leven, al moest het roemloos en arm zijn; zóó arm, dat ik den ganschen dag onder zwaren arbeid moest zwoegen, en mij zelv' aan een' ander gering man tot slaaf verkoopen, dan te heerschen over alle de schimmen.’ - Reeds in die eeuw was het dus niet ongewoon, voor het geheele leven zijne vrijheid vaarwel te zeggen om brood te vinden. - Ook bedelaars en landloopers ontbraken er niet in de heldeneeuw, toen toch Griekenland zóó schaarsch was bevolkt en er van handwerkslieden geen overvloed kon zijn. Wie kent niet den bedelaar Irus, de weêrlooze speelbal der vrijers van Penelope?
En welke hulpmiddelen kenden die tijden tegen dien treurigen toestand, die kiemen van latere ellende? Weinig, maar toch iets. Het was het duistere zedelijke gevoel, door de priesters, dichters en zieners levendig gehouden, dat de goden de wrekers waren van alle onregt, verdrukking van zwakkeren en onbarmhartigheid. - ‘Jupiter haatte hem om zijnen overmoed;’ - ‘de vreemden, de zwervers, de smeekelingen zijn bij de goden geliefd,’ - ‘ieder gast is van de goden gezonden.’ - Ziedaar uitdrukkingen, die wij op iedere bladzijde van Homerus wedervinden. - Ook de bijnamen der goden geven blijk van dat edele begrip.
Jupiter, de god der vreemdelingen, der vlugtenden, der smeekenden; Apollo, de helper, de weldadige; de aanbidders, die deze namen aan de voorwerpen van hun eerbied gaven, gevoelden toch de hooge waarde der deugden van gastvrijheid en mededeelzaamheid. En wil men voorbeelden, hoe menig leed en smart daardoor verzacht werden, men denke slechts aan de lotgevallen en rampspoeden van Ulysses en zijne reisgezellen, hoe menigmaal zijn ongeluk alléén hem eene liefderijke ontvangst bereidde. Waren zóó niet de zeden van zijn' tijd geweest, de zanger van dat onnavolgbare dichtstuk had zijne verhalen zóó niet gekleurd.
Maar verlaten wij den duisteren vóórtijd en springen wij

{==734==} {>>pagina-aanduiding<<}
met onze verbeelding over eenige eeuwen heen, waarvan de geschiedenis slechts namen en gevechten mededeelt. Wij zien in Griekenland die groote menigte vrije staten en steden verrezen, wier regering, wetten, eerdienst en kunst het voorwerp der bewondering van alle eeuwen zijn geweest! Hunne wetgevers worden nog immer als voorbeelden der hoogste staatswijsheid aangehaald. En vragen wij, of dezen zich de groote zwarigheid, om de armoede te weren, hebben voorgesteld en middelen daartegen beproefd; de geschiedenis zal ons niet verlegen laten, al zijn het ook meest zijdelingsche en kleine verwijzingen bij hare schrijvers, die ons op den weg moeten helpen. Meestal zijn de geschiedschrijvers milder met oorlogsbedrijven en lotgevallen van enkele uitstekende menschen, dan met hetgeen ons den toestand der groote meerderheid, het volksleven doet kennen.
Ziet gij dáár, in het bergachtige, woeste gedeelte van de Peloponnesus, dat kleine, dappere, harde volk, dat een' tijd lang, aan de spits der verbondene Grieken, wederstand bood aan de kolossale magt van Perzië, en zich beroemt de wijsste wetten en instellingen te bezitten en alle andere menschen te overtreffen, omdat het minder behoeften heeft? - Dit volk bewoont eene stad zonder muren op een rotsigen heuvel gebouwd. Het is Sparta. Geen verschil mag hier tusschen rijken en armen bestaan; de wijze Lycurgus heeft hiervoor gezorgd; alle gronden werden tot eigendom van den staat verklaard en toen gelijkelijk onder alle hoofden van huisgezinnen verdeeld, met verbod aan eenig burger om door aankoop meer land te verkrijgen dan hij in één dag kan omploegen. Wij zien een raad van ouden en een collegie van volksvertegenwoordigers (de ephoren) gestadig belast met de zorg om voor het behoud dezer gelijkheid van goederen te waken; des noods bekleed met eene volstrekte oppermagt om haar te herstellen, waar zij verstoord mogt zijn. - Uit huizen en huisraad is alle weelde verbannen; geen voorwerpen van kunst, van sieraad, van gemak werden geduld; 't is een spreekwoord, zoo al geen letterlijke waarheid, dat wat een Spartaan gebruikt, alleen met de zaag en de bijl moet bearbeid wezen. Goud en zilver, die bij andere volken de begeerte opwekken om rijk te worden, hebben te Sparta geene waarde; voor koopen en

{==735==} {>>pagina-aanduiding<<}
verkoopen voerde de wetgever eene munt in, uit lompe stukken ijzer bestaande, die buiten de grenzen niet gangbaar zijn en waarvan men vele scheepsladingen zoude moeten bezitten om een rijk man te heeten. Of dit nog niet genoeg ware, wordt het den burger tot schande gerekend, ja stelt het hem aan straffen bloot, handel te drijven, nering te doen, zelfs voor den akkerbouw te zorgen; alleen aan oorlog en staatszaken moet zijn leven gewijd zijn. - Eindelijk, om zeker te zijn, dat geen rijkdom en weelde zich verschuilen in de binnenkamers, achter die ongeschaafde planken, zijn alle burgers verpligt hun' maaltijd gezamenlijk te houden aan openbare tafels, voorzien met eenvoudige geregten, bij de wet voorgeschreven! - Geen rijken dus en geen armen! Te Sparta is het groote raadsel opgelost, waarnaar nu nog zóó ijverig en zóó blind wordt gezocht!
Maar temperen wij onze gereede bewondering! Als de Spartaansche burgers geen kunsten en handwerken oefenden, zelfs geen' akkerbouw dreven, moesten er anderen zijn, die voor hen arbeidden, om hen dan toch van de onmisbare levensbehoeften te voorzien. Hun brood, hun hout, hun olij, hun zwarte soep groeiden toch niet van zelf. Zulke arbeiders waren er ook, en wel verre het grootste deel der bevolking van Laconië en al de bewoners van het vruchtbare, schoone land Messenië, twintig of dertigmaal zoo talrijk als de eigenlijke Spartanen, wier heerschappij als een ijzeren juk op hen drukte. Deels waren deze onderhoorigen vrije landbouwers, die hunne diensten mogten verhuren en eenig bedrijf uitoefenen, maar van alle burgerregt verstoken moesten blijven en geen land konden bezitten, schoon zij cijnsen betaalden en, even als de Spartanen, aan de krijgsdienst onderworpen waren; maar deels waren zij Heloten, dat is, volgens het eenstemmig getuigenis van tijdgenooten, de allerrampzaligsten der menschen, typen van verdrukking en ellende. De Heloot was slaaf, maar niet van eenen bijzonderen meester, die hem dan ten minste had moeten onderhouden; maar slaaf van den Staat, die hem òf tot openbare werken gebruikte òf aan enkele burgers voor een' tijd leende of verhuurde. Hij moest alle nuttige diensten verrigten en ambachten uitoefenen en werd juist daarom veracht; zijn eenig loon was zooveel voed-
{==736==} {>>pagina-aanduiding<<}
sel als noodig was om in 't leven te blijven; ja, dikwijls moest hij geheel voor zich zelf zorgen in den tijd, die van de harde diensten overschoot; hij kon nimmer iets winnen of verkrijgen; levenslange armoede, verachting en verguizing was zijn lot; de wet beschermde hem zelfs niet tegen mishandeling en doodslag; poogde hij zich daarentegen aan de slavernij te onttrekken of vermoedden de ephoren slechts eenige gezindheid tot vlugt of ontevredenheid, dan wachtte den Heloot onmiddelijk de doodstraf, zonder genade, al gold het honderden slagtoffers
te gelijk. In 't kort, de Heloot was niets, kon nooit iets worden, en in slavernij en diepe ellende is het geheele geslacht ten onder gegaan.
Zooveel moest het aan de menschheid kosten, dat Sparta's burgers het onderscheid van armoede en rijkdom uit hun midden hadden verbannen. Er zijn er, die dezen toestand der arme Heloten als eene uitzondering, als eene vlek op de anders roemrijke instellingen van Sparta beschouwen. Zij bedriegen zich. - De Spartanen waren een kleine bende krijgslieden, of oorspronkelijk roovers, die eene veel talrijker bevolking aan zich hadden onderworpen, en zich, als ware het in een vijandig land, door ontzag en kracht moesten staande houden. Dapper, gehard en matig te zijn, was voor hen even noodig, als wakker te blijven voor een' schildwacht op zijn post. - Den krijg lief te hebben, de rust en de werken des vredes te haten, was hun geheele bestaan. Tot zulk een leven gewend en opgevoed, konden zij welhaast de diensten der onderworpelingen niet meer ontberen. De minste toegevendheid jegens dezen, had eene omkeering in hunne maatschappij te weeg gebragt, en dus werd de verdrukking en hardheid jegens dat arme menschenras, een noodwendig deel hunner staatkunde.
Maar vragen wij nu, of zelfs die strenge en wreede wetten van Lycurgus haar doel bereikten, wat de eigenlijke Spartaansche burgers betreft, en met betrekking tot ons tegenwoordig onderwerp? Dan geeft ons de geschiedenis ten antwoord: dat te Sparta zoo min als elders de natuur der dingen kon gedwongen worden, en dat zij zelfs in haar roemrijkste tijdperk even zoowel rijke en behoeftige burgers telde als andere steden. - De Spartanen waren allen soldaten; oorlog

{==737==} {>>pagina-aanduiding<<}
was hun element; ook voor den strengsten wetgever was het onmogelijk, hun de begeerte naar buit, zoo eigen aan 't krijgsmansleven, te ontnemen. Waren goud en zilver en voorwerpen van weelde al buiten koers gesteld in het kleine Sparta zelf; in andere landen behield dit alles zijne waarde en konde men er een aangenaam leven van leiden. Van hier, dat nevens eenige hoog opgevijzelde voorbeelden van onomkoopbaarheid en belangeloosheid, onder de Spartaansche veldheeren menigeen de voetstappen drukte van Pausanias en Lysander, en voor geld zijne pligten vergat. Reeds Pausanias, de landverrader, die de onafhankelijkheid der Grieken aan den koning van Perzië wilde verkoopen, had zóó vele medepligtigen, dat de raad het onderzoek halverwege staakte, uit vrees van de helft des adels schuldig te bevinden. - Twee eeuwen later, omstreeks 300 jaren vóór onze tijdrekening, waren de meerderheid der raadsleden en ephoren voor den meestbiedende te koop; rijkdom was de eenige maatstaf van eer en aanzien geworden, en de pogingen van de koningen Agis en Cleomenes, om de wetten van Lycurgus en de oude gelijkheid van goederen in volle kracht te herstellen, bleken wanhopig te zijn, en kostten aan deze stoutmoedige mannen eerst de kroon, toen het leven. - Destijds waren alle grondbezittingen in handen van zeer weinigen gekomen, zoo al niet door koop, dan door erfenissen en huwelijken; op deze groote landgoederen arbeidden de Heloten voor den rijken adel alleen; het gros der burgerij was zelfs allengs van de openbare maaltijden uitgesloten, omdat het zijn aandeel in de kosten niet kon betalen. Het bezat niets dan zijn burgerregt en zijne wapenen. Niet ongelijk aan den armen Spaanschen adel van lateren tijd, was dat volkje met mantel en degen te trotsch om te arbeiden, maar niet te trotsch om te bedelen en te rooven. Geen wonder, dat de overheid eene voortdurende bezorgdheid voor overbevolking koesterde, en dat er vlijtig werd gebruik gemaakt van
zekere philanthropische instelling, door de natuur zelve aan Sparta geschonken. Deze heette ΒΑΡΑΘΡΟΝ, en was een diepe afgrond in het gebergte, waarin alle jonggeborenen werden geworpen, die geen sterken ligchaamsbouw aan den dag legden. Werd, ondanks deze menschlievende voorzorg, het getal burgers te groot, dan dwong de

{==738==} {>>pagina-aanduiding<<}
raad eenige honderden of duizenden om met de noodige slaven eene kolonie in Italië of elders te gaan stichten, waarheen dan de heilzame staatsregeling van Sparta moest worden overgebragt. Gelukkig voor de naburige volken en voor de kolonisten zelve, is dit nergens gelukt. Althans het handeldrijvende Tarentum en het weelderige Neapolis waren wel ontaarde dochters van Sparta! -
Hoeveel behagelijker en menschelijker dan het Spartaansche, is niet het Atheensche volk, zelfs in zijne dwalingen en dwaasheden! Wenden wij ons naar de schoone stad van Minerva, van welke zóó veel wonderen van kunst en wetenschap uitgingen. Ook hier vinden wij eenen vermaarden wetgever, die zich onder andere tot bijzondere taak stelde, het evenwigt tusschen rijkdom en armoede te herstellen en aan alle burgers een' zekeren graad van welvaart te verzekeren. Die wetgever was Solon, een van de beminnelijkste en zuiverste karakters der Oudheid, wiens staatkundig leven vrij is van alle smet of vermoeden van eigenbelang, en van het begin tot het einde wordt gekenmerkt door liefde voor zijne medeburgers. Het is nog heden een genoegen, de eenvoudige, weinig sierlijke, maar somtijds aandoenlijke gedichten te lezen, in welke hij aan vertrouwde vrienden de gevoelens van zijn hart bloot legde of de lessen zijner ondervinding mededeelde.
Van dien aard is de volgende ontboezeming, die juist tot ons onderwerp behoort:

Den Goden zij de dank gebragt, 
Dat niet onvruchtbaar voor het volk 
Mijn moeilijke arbeid is geweest. 
Getuig het gij, die Goden hebt gebaard 
En menschen, oudste van der Goôn geslacht, 
Gij Moeder Aarde! heeft uw zoon 
Niet menig haatlijk merk van heerenregt 
En knechtschap van uw schoot gewischt? 
Dankt gij 't niet mij, dat gij nu vrucht 
Voor vrijen, niet voor slaven draagt? 
En u, Athene! gaf ik d'arme burgers weêr, 
Die zwierven in den vreemde, in harde dienst 
Verkocht of aan gebrek ten prooi. 
Uit 't strenge regt sproot gruwzaam onregt voort. 

{==739==} {>>pagina-aanduiding<<}

Men zag er die, als kind tot slavernij 
Gedoemd, wel weenend Pallas' stad 
Weêr zagen, maar de schoone taal 
Van Attica niet meer verstonden; ach! 
Zoo lang en bang was hunne slavernij! - 
Ja, uit een bende knechten, voor een Heer 
Gewoon te kruipen en te sidderen, 
Ontstond een vrij, gelukkig volk. - 
Toen deed ik naar belofte, en woog 
De magten in den Staat, en wees 
Aan elk zijn regt en pligt. 
In wetten vond de booze en goede 't loon 
Voor euveldaad en deugd. 
O had een ander, door zijn vuige drift beheerscht, 
Die magt bezeten, mij betrouwd; 
Hoe had hij aan zijn lusten botgevierd, 
Het beste deel zich zelven toegekend, 
En 't volk verplet door gruwbre tirannij. 
Maar 'k mogt mij zuiver houden van die schuld. 


Ik vermoed dat deze verzen niet aan ieder even duidelijk zullen voorkomen en weinig bewonderaars zullen vinden wegens hunne zoetvloeijendheid. Het laatste is gedeeltelijk zeker aan den niet-dichterlijken vertaler, gedeeltelijk toch ook aan den vorm van het oorspronkelijke toe te schrijven. De onduidelijkheid komt geheel op rekening des dichters, want de vertaling is bijna woordelijk, met behoud der maat. Zij is echter niet aan Solon te wijten, want deze sprak tot een' vertrouwden vriend, wien al de gebeurtenissen van zijn leven bekend waren, en niet onmiddelijk tot ons, die daarover slechts enkele losse berigten hebben. Toch wil ik trachten ze op te helderen; want juist deze verzen doelen op de stoutmoedige en welgelukte maatregelen, die Solon nam tegen het vreeselijke pauperismus van zijnen tijd.
Omstreeks 600 jaren vóór onze tijdrekening waren Athene en Attica alleen door eenige meerdere welvaart, geboren uit haren olijvenbouw, hare zilvermijnen en haren koophandel, van de andere Grieksche staten onderscheiden; zij bezaten noch letterkundigen, noch krijgsroem, noch vermaarde

{==740==} {>>pagina-aanduiding<<}
gedenkstukken, noch meerdere burgerlijke vrijheid, dan andere landen. Er bestond eene volksregering in naam; maar de senaat raadpleegde het volk slechts, als hij het noodig vond, of 't niet durfde na te laten, b.v. over het ondernemen van een' oorlog. Ook dan nog waren eene menigte burgers buiten stem. Verder had de senaat zich weten af te sluiten, en de openvallende plaatsen altijd uit de adellijke geslachten aan te vullen. Dezen namen voor zich en de hunnen ook alle staatsambten in uitsluitend bezit, maakten ook vele priesterschappen erfelijk en sloten het volk overal uit, behalve van het dienen in den krijg en het betalen van belastingen. Het schijnt, dat op het land de klein-boeren en herders ook heerendiensten moesten doen, en dat de beste en vruchtbaarste deelen van Attica hun eigendom niet konden worden, maar ten eeuwigen dage in de familiën der helden of adellijken blijven moesten. - Minder zwaar drukte deze oligarchische regering op de burgers die in de stad woonden en zich door scheepvaart en handel (ook wel kaapvaart) een zeker vermogen hadden verworven. Dezen met hunne afhangelingen hadden zich (even als de poorterschappen in de middeleeuwen) voorregten, vrijdommen en eigene regtspleging weten te verwerven, en boden den adel dikwijls het hoofd. - Uit dezen toestand waren sinds lang drie staatspartijen ontstaan, wier namen opmerkelijk zijn. Mannen van de vlakte heette de partij des adels, die niets aan 't volk wilde toegeven; Bergmannen, de heftige demokraten, wier leuze was: een gelijk algemeen stemregt en gelijke verdeeling van alle grondbezit; eindelijk Kustmannen, de gegoede burgerij, de partij van het juiste midden, die de voorregten des adels wilde besnoeijen, zonder aan de eischen der bergpartij toe te geven. - Bij deze partijschappen kwam nog, tot vermeerdering van verwarring, dat weinige jaren te voren, uit eene heerschzuchtige poging van Cylon, eene bloedige scheuring tusschen de adellijke
geslachten ontstaan was, en een rijke en magtige stam, die der Megacliden, het land had moeten verlaten. Nabij de grenzen wachtte deze slechts op eene gelegenheid om terug te komen en gaf dus uitzigt op gereede hulp aan elken oproermaker. - Ten zelfden tijde werd er vreeselijke armoede geleden, zoo in

{==741==} {>>pagina-aanduiding<<}
als buiten de stad. De handel had het geldleenen op interest in zwang gebragt, welke gewoonlijk van 12 tot 20 pCt. in het jaar was. Gaarne leenden de rijken aan de arme burgers, maar vorderden pand. De landbewoner, gehecht aan het kleine erfje van zijne vaderen, nam daarop geld, en betaalde de renten gewoonlijk met een zesde der vruchten, en met zeker aantal dagen arbeids op het land van zijnen schuldeischer. Maar de steenachtige gronden in het bergachtige Attica, de wijnbouw en olijventeelt vorderden zóó veel arbeid en onkosten, dat één zesde der vruchten veeltijds meer was, dan de grootst mogelijke winst, en daar kwam dan nog de tijdroovende akkerbouw op de vette en lage landen van den schuldeischer bij. De uitkomst was, dat het kleine erf bij het groote werd ingetrokken, en de schuldenaar, van alles ontbloot, werd weggejaagd.
Wat bleef hem dan over? Hetzelfde te doen, waarmede zijn lotgenoot, de arme stadsburger, begonnen was. Hij werd zelf pandeling, d.i. hij nam geld op tot zijn levensonderhoud en stelde zich in dienst bij den schuldeischer om kapitaal en rente door arbeid weder in te verdienen; aanvankelijk voor een bepaald aantal jaren. Maar wegens de kans van sterven werd de interest nu hooger, en de teruggave dus moeijelijker. De schuldenaar verbeurde eindelijk voor altijd zijne vrijheid en werd, meestal buiten'slands, verkocht, tenzij de schuldeischer zich tevreden stelde met des schuldenaars vrouw of kinderen, als slaven, in betaling te nemen. Want ook zulke gruwzame verbindtenissen beschermde het gebruik en handhaafde de regter. - Vanhier een staat van ellende en van klimmend misnoegen. Wij zouden thans zeggen: ‘de politieke questie had zich met eene sociale gecompliqueerd.’ - Slechts ééne vonk was er noodig, om een' burgerkrijg te doen uitbarsten, die op despotismus zoude zijn uitgeloopen; want de volkspartij wenschte de volstrekte oppermagt, welke men destijds tirannij noemde, aan éénen enkele op te dragen, om den druk van velen te ontwijken.
Gelukkig voor Athene's toekomst vestigden alle partijen bijna gelijkelijk het oog op den voorzigtigen en gematigden Solon, die rijk en adellijk en toch bij het arme volk gezien was - en droegen hem de eerste waardigheid in den Staat

{==742==} {>>pagina-aanduiding<<}
op. - Hoe hij alle verzoeking, om zich tirannij of koningschap aan te matigen, wederstond, maar de volksvrijheid grondvestte en de best mogelijke staatsregeling ontwierp; hoe zijne burgerlijke en strafwetten eeuwen lang gehoorzaamd en bewonderd werden, - dit alles behoort tot de meest bekende geschiedenis. Op zijne weigering der alleenheerschappij en op de invoering zijner strafwetten doelt hij op 't eind van het aangehaalde gedicht. Maar nevens straffen moesten ook belooningen tot deugd opwekken; niet alleen de booze, maar ook de goede moest zijn loon vinden. Van dien aard is zijne wet, dat zij, die aan 't vaderland diensten hadden bewezen, en de kinderen van in den oorlog gesneuvelde burgers onderstand van staatswege konden bekomen in het Prytaneon, de oudste liefdadige instelling, waarvan de geschiedenis melding maakt.
Maar vóórdat hij zóó ver kwam, had Solon het eerst van al de sociale vraag in het hart aangetast, en tot verbazing van alle partijen, en toch met eene groote meerderheid, in de volksvergaderingen den stoutmoedigen maatregel doorgedreven der ontheffing van schulden 1.
Naar de duidelijke berigten der oude schrijvers moeten wij hierdoor geene bloote vermindering van den interest verstaan, maar inderdaad eene geheele bevrijding van schuld. Althans de wet ontnam voor alle bestaande vorderingen aan de schuldeischers alle dwangmiddelen, zoo op het vaste goed, als op den persoon der schuldenaars, ontsloeg de slaven en pandelingen, en verbood voor het vervolg het eigen lijf of de onmisbare gereedschappen van elke nering of den éénigen akker in pand te geven of te nemen. - Deze is de verlossing van het arme volk en van de bange vlugtelingen, die lang in den vreemde hadden gezworven, waarop Solon zich in zijn gedicht beroemt. - Verder hief hij het onderscheid op tusschen adellijke en andere bezittingen, en bevrijdde daardoor de moeder Aarde, zoo als hij het noemt, van eene hatelijke dienstbaarheid.
Zoude men het gelooven, dat de bergpartij met zulke radicale middelen aanvankelijk niet regt tevreden was? Toch

{==743==} {>>pagina-aanduiding<<}
is het waar; men had verdeeling van goederen gewild. -Dat de schuldeischers zich beklaagden, laat zich eerder begrijpen, maar Solon wist den een' te overtuigen, dat hij aan de noodzakelijkheid had gehoor gegeven, door iets te doen, den ander', dat hij niet meer konde doen; en de tevredenheid werd herboren, ja zelfs een jaarlijksch feest ingesteld ter gedachtenis der ontheffing van schulden. - Beschouwen wij dezen maatregel in het licht van onzen tijd, dan schijnt hij eene vreesselijke onregtvaardigheid en tevens eene vernieling van alle maatschappelijke betrekking te bevatten, waardoor het crediet moest te gronde gaan en alleen de kwade trouw voordeel trekken. - Het zij verre, dat ik zoude willen beweren, dat zij in Solon's tijd regtvaardig mogt heeten; maar hetzij, omdat het gebruik van crediet nog niet zoo algemeen was, of wel om andere redenen, die wij niet kennen, de schok had geen' storenden, maar een' weldadigen invloed; de latere verbindtenissen werden streng gehandhaafd, de volkswelvaart klom tot eene ongekende hoogte, en gedurende eeuwen had Athene geene klagten over pauperismus, schoon zij natuurlijk, even als alle groote steden, armen in haar midden had. Evenzoo bleek ook de staatsregeling van Solon juist voor de behoeften des tijds berekend te zijn; want zij maakte voor altijd een einde aan de partijschappen van den Berg, de Vlakte en de Kust, welke den Staat hadden verscheurd, en bleef, met de noodige wijzigingen, eeuwen lang van kracht.
In één punt eindelijk toonde Athene's wetgever zijnen tijdgenooten verre vooruit te zijn; daarin namelijk, dat hij den arbeid hoog waardeerde. Hij zag met bezorgdheid, dat Attica niet genoeg koorn voor zijne inwoners voortbragt, en dat het al meer en meer in bevolking toenam. Hij voorzag hieruit nieuwe ellende, en leerde zijnen medeburgers, dat alleen arbeid en vermeerdering van productie de middelen waren, om genoeg voor allen te hebben. Vanhier zijne bekende wet, dat alleen die zonen hunnen vaders op hun' ouden dag onderhoud verschuldigd waren, aan welke dezen den landbouw of een nuttig bedrijf hadden laten leeren. Vanhier die andere wet, welke den lediggang, het gemis van beroep, tot een misdrijf verklaarde, en met eerloosheid en verlies van burgerregt bedreigde.

{==744==} {>>pagina-aanduiding<<}

Ook bij ons is de lediggang strafbaar, maar alleen voor hen, die geene woonplaats en geene middelen van bestaan bezitten. Solon wilde ook den rijken ledigganger gestraft hebben, omdat hij niets nuttigs voortbragt. - Het kostte vrij wat meer moeite, deze wet in te voeren, dan al de overige, want zij druischte regtstreeks in tegen het algemeene vooroordeel van dien tijd, dat krijgs- en staatszaken, rede- en dichtkunst de werken des edelen en vrijen burgers waren, maar handenarbeid aan slaven en huurlingen voegde.
Nog vele eeuwen later verwonderde zich Plutarchus, dat zulk eene zonderlinge wet was ingevoerd en in stand gehouden. En onder de wijsgeeren van 't vrije Griekenland zelve, die hare weldadige werking te Athene zagen, waren Socrates en Xenophon de éénigen, die openlijk durfden verkondigen, dat het niet tot schande, maar tot eer strekte, met eigen' handen den kost te verdienen. - Plato zelf, Socrates' groote leerling, vergunde in zijn ideaal gemeenebest, slechts de inwoning, niet het burgerschap, aan alle kooplieden, winkeliers en handwerkslieden. Dat Plato in deze voor ons zóó ongerijmde stelling het algemeen aangenomen denkbeeld volgde, blijkt daaruit, dat de bij uitnemendheid praktische staatsman Aristoteles, die hem bijna in alles tegenspreekt, juist in dit punt met hem overeenstemt.
Bij zulk eene denkwijze is het niet te verwonderen, dat de wet tegen den lediggang, zoo al niet ontdoken, althans zóó werd uitgelegd, dat niet ieder juist met eigen hand behoefde te arbeiden, maar volstaan kon met een' akker, eene fabrijk, eene zilvermijn, eene steengroeve, eene werf, een schip aan te wijzen, waar voor hem gearbeid werd. Inderdaad ging dus de arbeid geheel over in handen der slaven, vreemdelingen en huurlingen, welke laatste geene belastingen betaalden en daarom wel burgers, maar tot geene bediening verkiesbaar waren.
Langzamerhand werd intusschen de volksregering te Athene meer uitgebreid, de census van verkiesbaarheid verlaagd, de ambten werden voor ieder toegankelijk, en meestal bij loting toegewezen, en de regtszaken aan gezworenen opgedragen met hooger beroep op het volk. Dit een en ander had eene groote verandering in het lot der armere burgers ten ge-
{==745==} {>>pagina-aanduiding<<}
volge. Al te warme volksvrienden beduidden aan de menigte, dat zij geen kostelijker gebruik van haren tijd kon maken, dan den staat te helpen regeren. Intusschen kon de onvermogende burger niet tegelijk voor zijn onderhoud zorgen en op de drukke volksvergaderingen komen. Daarom werd hem eene schadeloosstelling voor tijdverzuim uit de schatkist toegelegd. - Straks was dit even noodig bevonden voor hen, die als gezworenen zitting namen, en hun getal beliep maandelijks 500!
Onder het glansrijk bestuur van Pericles werd eindelijk nog een derde zware last op de schatkist gelegd, door aan elken onvermogenden burger één obool (7½ ct.) daags (die men naar de toenmalige prijzen der levensmiddelen met 30 cents in onze dagen mag gelijk stellen) toe te tellen voor het bijwonen der groote godsdienstige volksfeesten, waartoe ook de tooneelvertooningen behoorden. De volksvleijer Cleon bragt die tot drie obolen daags, en dat nog wel in een' allerongunstigsten tijd, toen Athene tegelijk den Peloponnesischen en den Sicilischen oorlog moest voeren. - Bij deze vaste ondersteuningen had men nog min of meer geoorloofde buitenkansjes, die uit het genot der burgerregten voortvloeiden. De rijken, die aanvankelijk, tijdens het begin van Athene's bloei, eer en aanzien hadden gezocht door opofferingen voor het gemeenebest, gewenden zich langzamerhand, daarbij ook milde uitdeelingen en handvullingen aan de behoeftige stemgeregtigden te voegen. En zóó kwam het van lieverlede zoo ver, dat niemand een meer onbezorgd, lustig en prettig leven had dan de laagste klassen der Atheensche burgers. Stellen wij ons dat leven in een enkel voorbeeld eens duidelijk voor.
Het is een feestdag, stel de laatste dag der groote Dionysia (of Bacchusfeesten), die in den zomer werden gevierd; daar treedt een arm man zijne kleine woning uit. Het is een linnenwever, althans (om niet de straf op de ledigheid te beloopen) staat hij voor dit beroep bekend; maar het wordt door zijne vrouw uitgeoefend met behulp van een paar zeer jonge slavinnen, die hij eens voor eene kleinigheid gekocht heeft, en wie hij slechts één maaltijd

{==746==} {>>pagina-aanduiding<<}
daags behoeft te geven, daar hij haar eenige uren daags en den geheelen nacht hare vrijheid laat en eigen onderhoud laat zoeken. Gister heeft hij in den grooten optogt ter eere van den wijngod het masker en kleed van Silenus op zijn ezeltje gedragen, is voor zijne moeite door de archonten kostelijk getracteerd en heeft nog wat voorraad mede naar huis gekregen. - Heden is de groote wedstrijd van treur- en blijspel-dichters. Verbeeldt u onzen burgerman, met zijn' geestigen, slimmen Griekschen kop, 's morgens vroeg met innig genoegen den schouwburg binnentredende. Hij begint met zijne drie obolen schouwburggeld aan het daartoe bestemde kantoor te ontvangen, verteert daarvan één obool, om met een maatje wijn, een handvol vijgen en een stuk brood te ontbijten. De andere twee houdt hij in den zak, in de aangename verwachting, dat een der rijke lieden, die gaarne in de volgende maand tot archonten willen worden gekozen, de in den schouwburg verzamelde menigte op het noodige in den loop des geheelen dags zal vergasten. Nu zoekt hij eenige vrienden op, en zet zich met hen schrap om de meesterstukken der Attische dichters, zijner dichters, te beoordeelen. Als de prachtige treurspelen afgespeeld zijn, en tegen zonnenondergang het klucht- of blijspel aanvangt, heeft hij van den schalkschen Aristophanes of den scherpen en strengen Eupolis, wel eens eene bijtende scherts of zedeles te hooren tegen de onbeperkte volksregering; maar dit brengt slechts zijne lachspieren in beweging, en stoort hem niet in het aangename bewustzijn, dat hij tot het souvereine volk behoort en de rijkdom van 't gemeenebest tót zijn gerief bestemd is. - 's Anderen daags begint onze wever met zijn zoontje naar de openbare school te brengen, waar deze gratis onderrigt in lezen, gymnastiek en de beginselen der muzijk zal ontvangen. Vervolgens begeeft hij zich naar de Heliaea of geregtsplaats; het is regtsdag en hij behoort deze maand tot de Heliasten of gezworenen;
met een' spottenden glimlach ontvangt hij van den daartoe aangestelden ambtenaar het δικαστικὸν of regtersgeld. Er is heden grooter winst te voorzien. De rijke Cleanthes, die dat groote landgoed aan den Ilissus bezit, heeft een proces met zijn' buurman

{==747==} {>>pagina-aanduiding<<}
Nicander; 's morgens in de schemering is de rentmeester en vertrouwdste slaaf van Cleanthes bij ons wevertje geweest, heeft hem een compliment gemaakt over zijne onomkoopbaarheid als regter, en hem voorgesteld te wedden, dat Cleanthes het proces zoude verliezen, om een vetten kalkoen en een medimnos (1¼ mud) olijven. Eer het avond is, heeft Cleanthes regt gekregen, de rentmeester zijne weddenschap verloren, en deze haast zich de schuld aan den onpartijdigen gezworene te gaan betalen. - Den derden dag is er volksvergadering; ook nu is er meer te verdienen, dan het εκκλησιαστικὸν of vergaderingsgeld, dat punctueel wordt uitbetaald. Het is nog niet de dag, waarop de archonten worden gekozen, en de grootste profijten te behalen zijn, met voor dezen of genen te stemmen. Maar de liturgiën of lastposten moeten voor het volgende jaar (beginnende omstreeks het midden van Julij) worden toebedeeld. Er moeten drie galeijen worden uitgerust en bemand, de muur naar Munychia worden voltooid, de tempel des Vredes vereischt noodzakelijke herstellingen; zoo is er meer. Eenige aanzienlijke burgers dingen naar de eer, deze ten behoeve van den Staat te bekostigen; waardoor zij 't stellige uitzigt op eerambten en bevelhebberschappen verkrijgen. Anderen worden geacht naar die kostbare eer te dingen, schoon zij er liever af willen zijn. Onze burger zal in dezen wedstrijd mede te beslissen hebben; hem zal 't nooit een' penning kosten, en met dezelfde onpartijdigheid, die hij gister als gezworene ten toon spreidde, is ligt nog iets te verdienen. - Straks juicht hij luidkeels toe aan een voorstel van Cleon, om op staatskosten aan nog 1000 invaliden uit den laatsten oorlog onderhoud in het Prytaneon te geven, en bij gelegenheid van hunne intrede, het geheele volk op wijn, koeken en vleesch te onthalen. Wie zoude zulk een voorstel tegenspreken? Het wordt bij acclamatie
aangenomen. - De vergadering is vroeg geëindigd; onze vriend gaat het stof der markt afspoelen in een marmeren badhuis, waar hij gratis wordt gewasschen en bediend; luistert eenigen tijd naar het nieuws van den dag, dat daar verteld wordt; bezoekt eene der openbare wandelplaatsen, hoort een sophist eene redevoering doen over de grootheid en oud-
{==748==} {>>pagina-aanduiding<<}
heid van Athene, en besluit zijn dag in een' gaarkeuken, waar hij van zijn vergadergeld een vrij goeden maaltijd kan doen, want overdaad in spijs en drank is zijn zwak niet.
Zóó ging het in Athene toe, tot aan de dagen der Macedonische heerschappij; armoede was er onbekend; of liever arm burger te zijn, was een hoogst voordeelige, winstgevende toestand. Van lieverlede was het gekomen tot een regt op onderstand, zoo uitgestrekt als de warmste socialist het zich kan voorstellen. Van eigen' handenarbeid te leven werd meer en meer eene uitzondering.
Twee omstandigheden doen ons evenwel de oorzaken kennen van dit anders onverklaarbare verschijnsel. De eerste is, dat die dagelijksche gedurige arbeid, die de zenuw van den Staat is, waarop alleen de welvaart van iedere maatschappij steunt, verrigt werd door slaven en vreemde huurlingen, die dus eigenlijk met de arbeidende klassen in nieuwere tijden gelijk staan, terwijl het burgerschap een bevoorregten stand daarstelde. Op het tijdstip van haren hoogsten bloei, telde Athene slechts 21000 staatsburgers op eene bevolking van een half millioen zielen in Attica. Hoezeer niet zoo wreed en barbaarsch onderdrukt als in Sparta, genoten de slaven toch bijna geene bescherming der wet, en verdienden niets voor zich zelve, of liever, zij dienden hunnen heer alleen voor de kost, zonder loon; kon hij hen niet langer de kost geven, hij verkocht hen als vee; en of hij hen op hun ouden dag wilde onderhouden, dit hing geheel van zijne barmhartigheid af. Vreemdelingen waren te Athene welkom, als zij nering kwamen drijven, maar vervielen zij tot armoede, dan bekommerde zich niemand over hen, of zij werden bij massa's het land uitgezet. Al de wetten, de instellingen, de godsdienstige feesten, alles was alleen ter wille van het betrekkelijk kleine getal burgers. Verder strekte de blik van de wijsgeeren en staatslieden der Oudheid niet. Op beginselen van algemeene menschenliefde en gelijkheid van regten eenen Staat te grondvesten, was in de Heidensche wereld onbestaanbaar. - Zeer enkele, weinig bekende denkers mogten soms met eenig onbekookt plan voor den dag komen, om de slavernij af te schaffen; straks waren de praktische mannen van ondervin-
{==749==} {>>pagina-aanduiding<<}
ding gereed, om de ongegrondheid en onmogelijkheid van zulke voorstellen aan te toonen. ‘Als er geen slaven waren,’ zeiden zij, ‘zoude dan de vrijman met eigen hand huiswerk moeten verrigten, zelf zijnen akker ploegen, en zijn vee naar 't land brengen? Of zoude men voor alle slavendiensten vrije
menschen moeten bezoldigen?’ - En deze tegenwerping gold voor onwederlegbaar.
Maar de arbeid van zoo vele duizende slaven zoude nog niet genoeg zijn geweest om een volk van schrandere ledigloopers, zoo als het Atheensche, voor armoede te bewaren, zoo er niet eene tweede bijzondere omstandigheid was bijgekomen, te weten: de jaarlijksche schattingen der volkplantingen en bondgenooten, die, sedert den Perzischen oorlog, ruim 40 steden en eilanden aan Athene als zeemogendheid betaalden, om hare bescherming tegen Perzië te genieten. Eigenlijk moest die schatting dienen om eene soort van reserve-kas te vormen, ten einde bij opkomend gevaar dadelijk een bondgenootschappelijk leger en vloot te kunnen uitrusten. Deze kas moest te Delos, op heilig en onzijdig grondgebied, bewaard blijven. Maar tijdens Pericles, werd zij, ten spijt van de klagten der bondgenooten, naar Athene gebragt, en ontzag men zich niet, daaruit onkosten tot vergrooting en verfraaijing der stad te bestrijden. Cleon en latere volksleiders wendden den schat aan tot uitdeelingen en openbare spelen, en gingen voort de schatting met gestrengheid te heffen, zoodat eindelijk het bondgenootschap van Athene een drukkende last werd, en zij in de dagen van Philippus en Alexander zich door allen verlaten zag en hare eigene onafhankelijkheid aan Macedonië moest ten offer brengen. - Van dien tijd af bestond de vrijheid der Grieksche staten en burgers nog slechts in naam. Opmerkelijk is vooral de serviliteit en gereede onderwerping, waarmede de Atheners de opvolgers van Alexander bejegenden, mits zij het volk door milde giften wisten tevreden te stellen. Dat volk, gewoon aan onderstand uit de schatkist, was een volk van bedelaars geworden. Met de buitengewone omstandigheden van Athene's heerschappij, waren ook de groote voorregten, aan den titel van Atheensch burger ver-
{==750==} {>>pagina-aanduiding<<}
bonden, in het niet verdwenen; het getal vrijlatingen vermeerderde, maar de toestand der vrijen naderde meer tot dien der slaven, dan omgekeerd; Griekenland kwam in een tijdperk van knechtschap en
verval; zijne bevolking verminderde. Armoede en ellende lieten zich niet wachten in 't gevolg van oorlog, despotismus en zedenbederf. - Eindelijk werd Griekenland een wingewest van Rome, dat in zijn' overmoed spotte met de Grieksche hongerlijders, die twaalf ambachten zochten om de ledige magen te vullen. -

Mr. j. heemskerk, az.






{==751==} {>>pagina-aanduiding<<}

Proeve eener Geluksleer.


Laat haar wijken' 's levens lente, 
die uw rozen bloeien deê; 
Vliegt de blijdschap met de winden, 
geef hun ook de droefheid meê. 
 
Laat het zwijgen, 't laatste toontjen 
van het feestlied uwer jeugd; 
't Kinderspel kan zonde worden, 
't leven vergt iets meer dan vreugd. 
 
Laat ze vallen, al de muren 
van uw blinkend luchtpaleis; 
Iedere puinhoop preêkt een waarheid, 
blijft een mijlpaal op uw reis. 
 
Laat ze sterven, al uw wenschen, 
al uw waan en al uw trots; 
Als uw hart zich vult met dooden, 
wordt uw hart een akker Gods. 
 
Laat deze oude ontwijde waereld 
louterende in de vlammen staan; 
Al de onreine misgestalten 
moeten met haar ondergaan. 
 
Laat u Christus' Kruis genoeg zijn: 
al de rozen van uw droom 
('t Paradijsveld uwer hope), 
groenen bij dien Levensboom! 
naar j.p. lange, j.j.l. ten kate. 


Stijgt voor ons op, liefelijke beelden van den tijd, toen wij gelukkig waren! - Wij allen hebben ze gekend, de dagen der jeugd. - Het was een tijd, waarin wij, ja, grieven hadden en soms aan gemelijkheid leden; doch die oogenblikken maken het kenmerkende niet uit van den tijd der jeugd: veeleer waren het tijdstippen van ontijdige bejaardheid, wier stemming ons overviel. - Het was een tijd van waar genot,

{==752==} {>>pagina-aanduiding<<}
niet van fijne genieting. Of behoefdet gij een statig onthaal, behoefdet gij keur van spijzen, uitgelezene wijnen, om u onder uwe vrienden te vermaken? o Neen! dat opzettelijk sierlijke, dat keurig afgemetene, dat smaakvol geschikte zou u gehinderd, het zou u aan de wet van den goeden toon, aan het gezag der beschaving herinnerd hebben; uw aard bracht mede, dat gij vrij en dwangloos verlangdet te wezen; van nature was uw toon bevallig en uwe houding edel. En om rustig neêrgezeten aan schotels en bokalen eer aan te doen, daartoe waart gij te bewegelijk, daartoe hadt gij geen geduld. Uw scherts welde op uit onbedwongen ader en kende geene palen dan uwe goedmoedigheid, die geen genoegen kon vinden in anderer leed. Handslag en allerlei gemeenzame gebaren getuigden van de vertrouwelijkheid, die er heerschte in uwen kring, en - hoe rees de juichtoon uit vollen boezem, wanneer de algemeene vrolijkheid hare beste uitdrukking vond in een gemeenschappelijk aangeheven lied! - De omgevende natuur was altijd de milde handlangster onzer genoegens. Hare zon lachte zoo vriendelijk, als ons hart; haren verwen waren zoo levendig en harmonisch, als onze zinnen; hare trotsche tooneelen verrukten ons; hare liefelijke tafereelen bekoorden ons; haar regen en schaduw verkwikten ons; hare onweders zelfs, zij gaven aan onze tochten een romaneske tint. In één woord, plaatsen, die wij bezochten; menschen, die wij ontmoetten; wederwaardigheden, die ons weêrvoeren, - alles was als overtogen, neen! doordrongen van iets betooverends, dat ons tot de gelukkige koningen maakte van elk oord, van elk feest, van elk belangrijk weêrvaren.
Maar vooral, het was de tijd der liefde! Hoeveel is er niet in dat ééne woord: jeugdige liefde, besloten? Dat gevoel voor de oneindige bevalligheid van een wezen, dat zich ons voordoet als eene verschijning uit vreemde sfeer, en dat wij toch raden in al haar bewegen en zijn! Hoe welluidend die stem! Hoe bekoorlijk die manieren! Hoe wonderbaar de uitwerking van dat teder gelaat! Wat schuilt er een wereld van liefelijkheid achter die neêrgeslagen oogleden! Wat straalt er een stille gloed uit die open oogen! Hoe is alles veredeld en als van zonneschijn omtogen door hare te-
{==753==} {>>pagina-aanduiding<<}
genwoordigheid! Hoe huppelt haar beeld voor onze zinnen bij hare afwezigheid! Voor haar ons te onderscheiden, voor haar te strijden, te overwinnen, te sterven, het schijnt zaligheid! En dan te bespeuren, dat de liefde weêrkeerig is, dat onze handdruk beantwoord wordt; oog in oog en hand in hand met haar te mijmeren, in haar hart het onze over te gieten, haar zoet vertrouwen te smaken, met een kus op hare lippen en van hare lippen het onuitgesproken en onuitsprekelijk verbond bezegeld te zien..... Onheilig hij, die in latere dorre dagen, die weelde oneerbiedig gedenken kan!
Doch waartoe die beelden van het langer of korter verledene opgeroepen? Is het om een vruchteloos leedwezen over het gemis van een onherstelbaar goed in u op te wekken? Voor ons is immers dat alles afgedaan. De gulle, luidruchtige feestvreugde heeft plaats gemaakt voor rustig, schaars door geestrijk onderhoud opgeluisterd tafelgenot. Wanneer ons de natuur een lief tafereel of grootsch schouwspel vertoont, wekt het onze belanstelling, - maar vooral een zeker weemoedig gevoel: het is ons als hadden wij dat of een diergelijk natuurtafereel vroeger aanschouwd, en als waren wij toen vatbaar het naar waarde te genieten: ons natuurgenot is voor het aanmerkelijkste gedeelte herinnering, en deelt in het onbepaalde en weemoedige, dat der herinnering eigen is. - En even zoo is de bloem der jonge liefde verwelkt. Gelukkig, voor wien zij in eene zoete en verkwikkelijke en niet in eene wrange of bittere vrucht is overgegaan.
Toch houden wij u niet bezig met die voorstellingen van het verledene om u te doen instemmen met die klagende dichters, die hun verloren jeugd op alle tonen bezingen, machteloos om hunne roeping te begrijpen en poëzij te scheppen uit het strenge menschenleven. Laffe klachten voegen ons niet: zijn wij der jeugd ontwassen, wij willen ons onzer moeijelijker taak waardig gedragen; zijn wij het leven der jeugdige natuur afgestorven, wij willen leven uit en door en voor den geest, met het oog niet teruggewend naar het verledene, maar gericht vóór onzen voet en - verder voorwaarts - op het verschiet der eeuwigheid. - Ook heb ik u dien tijd, toen wij, gelijk ik het waagde mij uit te drukken,

{==754==} {>>pagina-aanduiding<<}
toen wij gelukkig waren, slechts voor den geest pogen te brengen om, zoo mogelijk, uit dat verledene lessen op te gaderen voor het tegenwoordige en toekomende, om ons de vraag voor te leggen: wat was het geheim van het ons toenmaals eigen vermogen om te genieten? en zouden wij niet met de kennis van den aard en den grond van het geluk, dat wij toenmaals smaakten, ons voordeel doen kunnen voor het ernstige leven in meer gevorderde jaren? - Ziet daar, een tweetal vragen, wier beantwoording het onderwerp dezer proeve zal uitmaken.
Wat is de aard en de grond van het vermogen om te genieten, dat den mensch in zijne jeugd bij uitnemendheid eigen is?
De jeugd, zoo even ontwassen aan de dofheid der kindsche jaren, zoo even ontwaakt voor de indrukken van buiten, is in het bezit van versche en scherpe zintuigen. Welnu, wat is de taak der zintuigen? Geene andere, dan deze, dat zij ons met de buitenwereld in rapport brengen. Geen rapport is er mogelijk, dan tusschen twee, die met elkander verwant, voor elkander gemaakt, ja, in zeker opzicht oorspronkelijk één zijn, en waar rapport tot stand gebracht wordt, daar zijn de twee weder tot één. Komt er nu door middel der zintuigen rapport tot stand tusschen den mensch en dat wat hij met zijne zinnen waarneemt (hetgeen wij eens onder den algemeenen naam natuur willen zamenvatten), dan bestaat er eenheid tusschen den waarnemer en het waargenomene; dan is de natuur in hem opgenomen, en hij opgenomen in de natuur. Zoo is dan, wat hij waarneemt, in hem, en herkent hij in hetgeen hij waarneemt, zich zelven. Is nu alle genot bewustwording van den mensch aan zich zelven in de harmonische vereeniging met hetgeen buiten hem was, vraagt dan niet, of die versche zintuigen, die de schoone en liefelijke natuur toegang tot hem verleenen, ook bronnen zijn van genot voor den jeugdigen mensch. Voegt hierbij, dat wij in onze jeugd nog niet zoo volkomen te huis zijn in ons eigen binnenste; dat de waarneming van ons ik, ons ik, dat eenzelvig punt te midden en tegenover de wereld buiten ons, dan nog te onvolledig is, dan dat wij daardoor van de natuur, die ons omgeeft, zouden worden afgetrokken, en gij begrijpt, dat in de jeugd niets ons genot in den weg staat.

{==755==} {>>pagina-aanduiding<<}

Zoo is dan dat levendig genot der jeugd verklaard als 's menschen eerste herkenning en hervinding van zich zelven: in de menschelijke maatschappij, voor hem slechts door den kring zijner makkers vertegenwoordigd; in de natuur, die oneindige uitbreiding van ons ik in de ruimten der schepping; in een menschelijk wezen, eindelijk, van het andere geslacht.
De grond derhalve van het genot, door den mensch in zijne jeugd gesmaakt, ligt in de hem alsdan eigen vatbaarheid om zich één te gevoelen met de wereld buiten hem, ligt in de vaardigheid, waarmede hij zich zelven overgeeft en straks hervindt in natuur en medemensch. En de les, daaruit te trekken, laat zich reeds raden. Zooveel ten minste blijkt alreede, dat wij, om gelukkig te zijn, afstand moeten doen van de handhaving van ons ijdel ik, van dat ik, hetwelk afgekeerd en als afgetrokken is van de wereld buiten ons en aangekant tegen de menschen rondom ons.
Hoe treffend is het contrast tusschen de stemming, die in de jeugd ons geluk uitmaakt, en den toestand van hem, die niet geleerd heeft het ledig, door de jeugd bij haar scheiden in ons achtergelaten, volkomen te vervullen. - Niet alleen heeft de natuur voor hem hare vroegere bekoorlijkheid verloren, maar ook heeft zij geene andere soort van aantrekkelijkheid voor hem gekregen. De tooneelen, die hem streelden in zijne jeugd, zijn oud en hun indruk versleten; dus zoekt hij nieuwe natuurtafereelen; hij beschouwt ze, maar, zij mogen zijne belangstelling een oogenblik gaande maken, hem een oogenblik treffen, zij geven hem niet terug, wat de natuur hem vroeger was. Was in de jeugd geen dag lang genoeg voor alles wat hij had te verrichten en te genieten, thans gevoelt hij zich de taak opgelegd om den tijd te korten, en hoe zwaar valt die taak! Wat toch levert het leven hem op? Altijd hetzelfde éénerlei. Op den morgen volgt de middag, op den middag de avond, op den avond de nacht, en zoo altijd voort, en onder al die eentonige wisseling, en de wisseling van de dagelijksche bemoeijingen, die de vervulling der ligchamelijke behoeften vordert, gevoelt hij zich altijd denzelfden onverschilligen persoon. Welnu, hij zal zich afleiding verschaffen: hij stort zich in het gewoel der feestvreugde; hij beproeft, welke uitspan-
{==756==} {>>pagina-aanduiding<<}
ningen de wereld aanbiedt; hij zoekt bezigheid bij het spel; maar ook dit een en ander laat zijn hart ledig. Hij deinst niet terug voor uitspattingen; hij misbruikt het gevoel, dat vroeger liefde heette; hij bedwelmt zich door de gaven, tot verkwikking geschonken, in overmaat te genieten, en - de tusschenpoozen der uitspatting en der bedwelming wegen hem dubbel zwaar: eene nog ongekende kwaal, de wroeging des gewetens, knaagt aan zijn hart. - Maar meent niet, dat hij zich zelven oprechtelijk mishaagt. Neen! niets mishaagt hem, dan de wereld, dan het leven. Hij vindt in zijn gevoel van
onbehagelijkheid een voorwendsel om alles aan te klagen. De wereld, dus laat hij zich uit, is voor lichter bevredigde zielen gemaakt, hem kan zij niets aanbieden, wat hem zou kunnen boeijen; hij ziet haar in hare onvolkomenheid; zijn geest is voor haar te groot; zijne behoeften kan zij niet vervullen, en wat zij verlokkends heeft, bedriegt. Of misleidt ook de liefde zelve niet, zij, die zoo spoedig uitgebluscht is, als ontstoken? En bovendien - welke is die macht, die den mensch op aarde plaatste, aan den eenen kant met den eisch, dat hij rein zal zijn, en aan den anderen kant in de noodzakelijkheid van zich gedurig te bezoedelen?
Hoe ijdel die redenering! Niet aan de wereld en het leven, niet aan den Schepper hapert het. Het hapert alleen aan hem zelven. Met welken weidschen naam hij ook zijne stemming bestempele, de kwaal, waarmede hij behebt is, heeft geen fraaijer naam, dan dien van verveling. Verveling kwelt hem, dat is, het gevoel der behoefte om het buiten zijn ledig ik te vinden, gepaard aan het besef, dat hij daartoe niet in staat is. Ja! hij is zich zelven, met andere woorden, zijn ik is hem tot een last, en het onvermogen, om zich van dien overlast te ontslaan, is zijne kwaal. Het onbehagelijk gevoel van dat ik blijft hem overal bij; het is de valsche getuige, die hem op zijde staat bij alles, wat hij aanvangt om zich genoegen te geven; het is altijd wakker, dat gevoel, en na eenige oogenblikken bedwelmd te zijn geweest, ontwaakt het dubbel nuchter en dubbel naargeestig: het is een knagende worm, die niet sterft. Dat ik, de grondslag van onze persoonlijkheid, is onbegrensd in zijne eischen - en in zich

{==757==} {>>pagina-aanduiding<<}
zelve onvermogend om er eenen tot stand te brengen; het heeft alles in het vooruitzigt - maar, zoo het op zich zelve ziet, niets inderdaad en voor het oogenblik ten zijnen dienste; het bouwt eene hersenschimmige, in onbepaalde omtrekken zwevende wereld - en juist deze belet ons de werkelijke wereld te genieten. - Daarom moeten wij den blik van ons zelven afwenden; wij moeten het middelpunt van ons leven buiten ons zoeken, opdat dat ledige daarbinnen vervuld, die oneindige behoefte bevredigd, dat onvruchtbaar vermogen werkdadige kracht worde. Zoodra wij, los van ons ik, een voorwerp met hart en geest omhelzen, en alzoo ons zelven daarin bezitten en erkennen, zijn wij gelukkig, in plaats van onbevredigd, dat wij waren, en gevoelen wij ons krachtig, in plaats van machteloos. Maar hoe? Kunnen wij ons onze jeugd hergeven om ons weder zonder moeite één te gevoelen met al wat rondom ons zich beweegt en leeft? Neen! dat kunnen wij niet. Maar wat in onze jeugd onwillekeurig en het werk was der natuur, dat moet thans het werk worden van rede en wil. Verlangt gij te weten, wat het groote middel is om ons van ons lastig eigen te verlossen, om ons geluk te verschaffen, om ons weder geheele menschen te maken, om ons onze jeugd, en meer dan die, te hergeven? Dat middel heet arbeid. Op den drempel van het paradijs, dat de eerste mensch achter zich had moeten laten, klonk de stem Gods: in het zweet uws aanschijns zult gij uw brood eten, - en men ziet doorgaans in deze taal niets dan eene bedreiging van straf. En toch - het was tevens de aanwijzing van den weg tot troost, de aanduiding van het middel aan den mensch gegeven om het paradijs binnen in hem te hervinden. Het betaamde Gode, dat ook deze zijne straf eene weldaad was en een noodzakelijk middel tot behoud. Zoo komt tot ieder mensch, als het paradijs der jeugd achter hem gesloten is, de roepstem: arbeid! arbeid, zoo gij weder gelukkig worden wilt.
Wat is de arbeid? Wat werkt hij uit? - Wij arbeiden, als wij bezig zijn met een voorwerp. En het doel dier bezigheid is: dat voorwerp te bevatten, het tot het onze te maken, ons zelven daarin te vinden, of wel den stempel van onze natuur op de stof onzer werkzaamheid te drukken.

{==758==} {>>pagina-aanduiding<<}
Zoo arbeidt de denker, wanneer hij de natuur en hare werken, of den geest en zijne voortbrengselen in het oog vat om hunnen aard en de wetten van hun bestaan na te vorschen. Zoo arbeidt de kunstenaar, als hij zijne idée uitdrukt op het paneel, in het marmer, in melodiën, in gedichten. Maar ook de werkman arbeidt in den verhevenen, door ons bedoelden zin, hetzij hij de aarde ploegt en planten kweekt, of eenig werktuigelijk werk verricht. Die werkman toch is dienstbaar aan de volvoering der groote en in bijzonderheden oneindige taak om de aarde aan den mensch en zijne hoogere en lagere behoeften te onderwerpen, en de stof in allerlei vormen naar zijnen smaak en tot zijn gemak te bereiden. Dit doel bevatte hij niet in zijnen ganschen omvang: de vrucht van den arbeid blijft niettemin ook voor hem niet ongenoten. Zij bestaat niet in het zinnelijk genot of in het gebruik der uitkomsten of voortbrengselen van den arbeid. Neen! de arbeid beloont zich zelven. De arbeid verlost ons van het gevoel van ons ledig ik. Door den arbeid leiden wij eerst ons ware leven, hetwelk daarin gelegen is, dat wij ons bestaan, als het ware, overgieten in ons voorwerp om daarin te herleven, daarin ons zelven te vinden en te behouden. Door den arbeid derhalve herleeft ons het genot onzer jeugd, en op eene wijze, die ons van onze jeugd niets te wenschen overlaat. Wanneer de arbeidsman, bezig aan de taak, voor welke hij volkomen is berekend, het einddoel, dat hij in het oog heeft, met elken maatslag nader komt, dan beheerscht hij het voorwerp zijner werkzaamheid; hij gevoelt zich vrij; hij gevoelt zich bevredigd; zijn geest leeft, en hij is zich des levens zijnes geestes bewust, en zuiverder genot is er niet. En wat ervaart de kunstenaar, wanneer zijne hand, hoe stevig ook aangezet, trilt bij de voorstelling van de idée, die hij bezig is te verwezenlijken; wanneer eindelijk zijn kunstwerk voltooid vóór hem staat, omschenen met den glans der
schoonheid, gloeijend van den geest, dien hij er in overstortte? Wat de denker, wanneer hij gevoelt, dat het voorwerp zijns onderzoeks bezig is zijne geheimen aan hem te ontsluiten; wanneer hij eindelijk een blik slaat op dat systeem van menschelijken of goddelijken oorsprong, hetwelk hij met zijnen geest doordrong en be-
{==759==} {>>pagina-aanduiding<<}
machtigde; wanneer hij de natuur aanschouwt, die hij heeft begrepen, den mensch hoort en ziet, dien hij heeft doorgrond? - De jeugd is zoet; maar de vrucht des arbeids is oneindig zoeter!
Tot dusver hadden wij slechts den arbeid op het oog, die in beschouwing bestaat, of zich bezig houdt met lijdelijke voorwerpen. Doch er is ook een arbeid, waarbij van den kant des voorwerps, dat de stof der werkzaamheid uitmaakt, terugwerking bestaat. Tot zulk eenen arbeid verschaft ons het leven de gelegenheid, - hoezeer wij ons vooraf in de afzondering tegen den tijd, dat de gelegenheid zich zal opdoen, moeten bekwaam gemaakt hebben, - en arbeiden is hier handelen. Ik bedoel de gelegenheid tot krachtsinspanning dengenen aangeboden, die geroepen is met de opvoerige elementen te worstelen, of zijne medemenschen te bezadigen, te winnen, te leiden. Hier is geen driftige tegenstand, geene onrustige behaag- of heerschzucht op hare plaats. Die zwakheden of ondeugden zouden ons machteloos maken tegenover de macht, met welke wij ons moeten meten. Ook hier is het noodig, dat wie zich zulk eene taak ziet voorgesteld, zich zelven uit het oog verlieze, en leve in zijn voorwerp, want hetzelfde ik, dat ons verveling baart, waar geene overmachtige omstandigheden ons tot inspanning dwingen, maakt ons verlegen of verwaten, waar met beleid moet gehandeld worden. - Aanschouwt den bewindvoerder eens schips op de onstuimige vloeden, mits hij voor zijne roeping berekend zij. Zijn bodem is als een ros, dat onder zijne hand de wateren berijdt; hij heeft het volle gebruik der hulpmiddelen, die hem zijne kunst, zijne gehoorzame manschap, de deugdelijkheid van zijn vaartuig aanbieden; en de zee is hem niet vreemd, - wat zeg ik? hij bemint haar tot in hare onstuimigheid toe. Waarlijk het is, alsof hij te huis is in het middelpunt van den storm, zoo kalm is hij te midden der dolle winden en der beroerde golven. Aanschouwt den waarachtigen redenaar, omgeven van een woelig gehoor. Geene blijken van afkeuring ontstellen hem, geene toejuiching hemelt hem op, want het is hem niet om zich zelven te doen; slechts zijn doel, het belang dier schare, den triomf der waarheid, heeft
hij op het oog: daarom ver-
{==760==} {>>pagina-aanduiding<<}
gist hij zich niet in de keus der middelen, die hij heeft aan te wenden; noch laagheid, noch hoon spreekt van zijne lippen, en - hij slaagt er in de gemoederen te winnen, te kneden en allen tegenstand te vellen. Wat dunkt u, zou de zeeman ook voldoening smaken onder en na zijnen strijd met de elementen, de redenaar bij zijne zegepraal over de weêrbarstige menigte? De jeugd speelt met gevaren en spot met den tegenstand; doch het is den gevorderden leeftijd gegeven te strijden, en zijn loon is te overwinnen.
Wij gaan nog een stap verder en beweren, dat er zelfs voldoening en geluk mogelijk is, waar geen handelen, geen strijden tegen uitwendige machten te pas komt, en slechts lijden voor ons overschiet. Onder de rampen en verdrukking is er eene stemming, waarbij de geest werkeloos blijft en moedeloos wegkwijnt. Wie zoo lijdt, mag niet gezegd worden te lijden: ten minste draagt en verdraagt hij niet; hij onttrekt zich aan den last en laat dien bij zich nederzinken. Maar wat is de roeping van hem, dien rampen of verdrukking treffen? Vooreerst: het ongeluk of verdriet met kalmen blik te beschouwen: zoo bespaart hij zich nieuwe verrasschingen en schokken, terwijl zijn toestand hem alles ontdekt, wat hij verschrikkelijks in zijnen schoot draagt. Vervolgens: zich bij het besef der noodwendigheid van den gegeven staat van zaken wel te overtuigen, dat de omstandigheden zich niet naar hem zullen schikken en verkeeren, dat hij zich derhalve naar de omstandigheden te voegen heeft. Dan begint een zware arbeid, waarvan geen uitwendig voorwerp, maar hij zelf de stof is. Hij heeft zich zelven, zijne zucht naar een beteren toestand, te bestrijden. Die zucht is eigenlijk onze vijand, niet de uitwendige omstandigheden, want deze zijn door God gewild, zij zijn dienstbaar aan het doel, dat de Wereldbestuurder tot het heil zijner schepselen beöogt, zij verkondigen Zijn wezen evenzeer als gebeurtenissen en omstandigheden, waarbij het ons naar den zin gaat. Die zucht derhalve zal hij bestrijden, en - hij slaagt er in - door volstrekte zelfverloochening; en nu vindt hij zich zelven terug, verheven boven alle rampen; hij weet zich ontrefbaar; hij gevoelt zich aangedaan met oneindige kracht; hij smaakt het voorgevoel der onsterfelijkheid, want - hij heeft tot den bloede toe geleden - en

{==761==} {>>pagina-aanduiding<<}
ziet - hij gevoelt zich leven en overwinnen. Nogmaals, het is de jeugd gegund te genieten; maar het is den gevorderden leeftijd gegeven te lijden; het is hem gegeven in den strijd tegen zich zelven te zegevieren, en reeds de Oudheid wist het: geen grooter zegepraal, dan die de mensch over zich zelven behaalt; niets heerlijkers is er op aarde te aanschouwen, dan de rechtvaardige kampend tegen het onverbiddelijk ongeluk en in dien kamp de zege der lijdzaamheid wegdragend.

Doch niet alleen vervreemdheid van de natuur en het leven is dengenen eigen, die de jeugd verloren heeft, zonder dat verworven te hebben, wat het gemis der jeugd meer dan vergoedt: ook vervreemdheid van zijne medemenschen kenmerkt hem. Hoe treffend is het contrast, zeggen wij ook hier, tusschen de stemming van den jeugdigen mensch, zoo warsch van wantrouwen, zoo vrij in zijnen omgang met meerderen en geringeren, zoo oprecht en teder in zijn verkeer met zijnsgelijken, en de betrekking, die er tusschen ons en onze medemenschen bestaat, zoo wij, der jeugd ontwassen, ook hier geen herstel in hooger beginsel vinden.
Is de jeugd vervlogen, zoo is het gevoel van het ik ontwaakt, en het is opmerkenswaardig, hoe zich dat ik, als het zich op zijne wijze wil handhaven, bij den mensch in zijne betrekking tot menschen openbaart. Het is een zelfstandig beginsel in ons, dat aan niets eindigs buiten ons zijne rechten heeft dank te weten; een beginsel, waardoor wij ons in het middelpunt eener wereld geplaatst bevinden, en die wereld aan ons onderworpen wenschen te zien. Zie dan ook, hoe het zich doet gelden, en wat het zich laat voorstaan! Reeds wanneer men iemand in een kring van hem onbekende menschen gadeslaat, heeft men ruimschoots gelegenheid om bij hem de werking der ingenomenheid met zich zelven waar te nemen. Het is, of de meening bij hem vast staat, dat die hem onbekende personen minder zijn dan hij. Hij beschouwt hen van ter zijde en als uit de hoogte; in hun midden verschanst hij zich in eene ongenaakbare afzondering; bejegent hem deze of gene met een groet of woord, het is, alsof hij verbaasd was over die gemeenzaamheid of stoutmoedigheid; hij meent den ongevergd beleefden van het hoofd tot de voeten te moe-
{==762==} {>>pagina-aanduiding<<}
ten opnemen, vóór hij zich verwaardigt hem met een wedergroet te vereeren, of geeft hem met een welsprekend stilzwijgen te kennen, dat men geene beleefdheden afwacht. Doch niet alleen aan zulk eene aanmatigende houding doet zich de mensch kennen, die zoo ongelukkig is buiten staat te wezen zijn eigen ik voorbij te zien: evenzeer, doch minder - moet ik zeggen bedroevend of belagchelijk? verraadt zich die kwaal in beschroomdheid. Is het dan geen gevolg van nederigheid, wanneer men in een vreemden kring verplaatst, met zijne houding verlegen is, de blikken ontwijkt en elke toenadering ducht? Neen! het is een blijk, dat men stouter en schitterender wenschte voor den dag te komen en wat anders dan zelfliefde kan dien wensch verwekken?
Van de behandeling, welke minderen te dikwijls van hunne meerderen ondergaan, zwijgen wij, want het behoeft geene bijzondere opmerking, hoeveel verwaarloozing, hoeveel minachting, hoeveel hardheid zij vaak te verduren hebben. Maar ook in onze betrekking tot onze gelijken, tot dezulken, met welke wij ons in een of ander opzicht meenen te kunnen of te moeten meten, openbaart zich, wat de ingenomenheid met zijn ik den mensch ingeeft. De vergelijking met de zoodanigen moet in ons voordeel uitvallen, of wij hebben rust noch duur; heeft onze mededinger al het een of ander, waarin hij ons overtreft, daartegen staat, naar onzen dunk, bij ons iets over, dat gemakkelijk tegen al het zijne opweegt. Valt hem van de Voorzienigheid voorspoed, of van de menschen gunst ten deel, het is, alsof wat hem gegund wordt, ons werd ontnomen. In zijne vernedering daarentegen, ja in zijn ongeluk groeijen wij en meenen het uit dit of dat verkeerde in zijn gedrag of karakter te kunnen rechtvaardigen. Zoo kweeken wij verachtelijke zelfliefde, afgunst en haat, bij ons aan, alsof het edele neigingen waren, die onze moeite verdienden en beloonden. - En wanneer wij onze gelijken niet dulden kunnen, dan onder de stilzwijgende voorwaarde, dat wij ons zelven meer achten, hoe zullen wij onze meerderen verdragen? Wij ontwijken hen om niet door hen overschaduwd te worden, en, in noodzakelijke aanraking met hen gebracht, wreken wij ons op hen door onbeschaamdheid, of - en dit is een andere vorm, dien de zelfliefde aanneemt - wij zijn kin-
{==763==} {>>pagina-aanduiding<<}
derachtig met hen ingenomen, wij vleijen hen, wij kruipen voor hen, dat is, wij nemen eer van hen aan, wij trachten ons met hunne veêren op te sieren, van hunnen glans eenige stralen op te vangen. - Maar zijn wij bij zulk eene stemming tegenover onze natuurgenooten gelukkig? Wij weren ons ik en zijne voortreffelijkheid, alsof wij in de handhaving van dat ik werkelijk ons geluk vonden, en toch vinden wij het op die wijze
niet. Die hartstochten beurtelings van laatdunkendheid en beschroomdheid, van nijd en laaghartigheid, bannen ons hart in eene troostelooze eenzaamheid; zij verteeren en vernederen ons, en maken ons hatelijk en verachtelijk. Dit heeft het gezonde verstand ten allen tijde ingezien, en op dit inzicht zijn de regelen gegrond der zoogenaamde wellevendheid, die ons voorschrijft ons zelven op den achtergrond te plaatsen, jegens een iegelijk vriendelijk te zijn, ons in het verkeer met menschen te oefenen, een ander met woorden en plichtplegingen den voorrang te gunnen, hem bij heugelijke gebeurtenissen geluk te wenschen. Maar wanneer wij door niets hoogers dan door het beginsel der wellevendheid geleid worden, is over ons gebrek slechts een sluijer geworpen. Die wellevendheid, het is waar, is reeds veel; zij huldigt de echte deugd, wier uiterlijk zij aanneemt, en oogst vaak zoete vruchten in; maar een masker laat zich niet altijd vóórhouden, een moeijelijke plicht laat zich niet altijd met goede luim vervullen; van binnen blijft de ontevredenheid en de wrok huisvesten, en het hart walgt vaak van den dwang, dien men zich moet opleggen. Er is slechts één redmiddel tegen de rampzalige verlatenheid, waarin wij ons ten gevolge der ingenomenheid met ons ik te midden onzer medemenschen bevinden: het bestaat daarin, dat wij onze eer, ons geluk, ons leven zoeken in anderen, en het heet: liefde. En de liefde is geen onnatuurlijke staat, waarin men ons dwingt ons te voegen: zij is de opheffing van al wat gedwongen moet heeten; zij is voor onzen geest en gemoed de natuurlijke staat bij uitnemendheid: het eigenlijke en eenige leven voor ons ik is slechts daarin gelegen, dat het zich uit zijne afzondering losmaakt, en zich van zijne onvergankelijkheid bewust wordt, door zich over te geven aan een ander, en zich na die zelfsovergave te voelen leven niet alleen, maar zalig te voelen her-
{==764==} {>>pagina-aanduiding<<}
leven. Bij zulk eene stemming
tegenover onzen medemensch verliezen wij niets, maar winnen wij alles. Bemin uwen mindere, en gij vernedert u niet: integendeel, gij staaft door uw gedrag ten zijnen aanzien, dat gij uwe waarde beveiligd acht voor het gevaar van eenige schade te lijden; gij verheft hem tot u, in plaats van tot hem af te dalen; gij maakt zijne hoogere waarde, zijne edeler natuur aan hem zelven openbaar; gij erkent in hem en doet hem in u erkennen een gelijke, een broeder, en bij die verbroedering zijt gij het, die het meeste wint en het meeste geniet, want gij ziet uw werk in de verheffing en de veredeling van uwen medemensch. - Bemin uwen meerdere, en alle zweem van leedgevoel over zijne meerderheid is uit uw gemoed als weggevaagd. Door hem te beminnen toont gij, dat gij zijne verdienste kent en waardeert: wat uw geest kent, bezit hij; hem, dien gij begrijpt, zijt gij gelijk: door hem te beminnen smaakt gij alzoo het genot den schat uwes eigenen geestes voor u zelven ontsloten te zien. Ik heb hier, ik beken het, bepaaldelijk het oog op de meerderheid in de gaven des geestes, en vergeet de zoogenaamde meerderheid in rijkdom en rang gansch en al, - en niet zonder reden: de volstrekte waarde toch, aan die voorrechten gehecht, hangt onafscheidelijk zamen met de verblinding van dengenen, die nog niet weet, waar het geluk te vinden is, en vervalt met die verblinding geheel. Maar vatten wij den haast afgeweven draad weder op. De geest des menschen is grondeloos diep; daarin sluimeren de begrippen van al wat schoon en waar en edel is; zelfs onze afgunst en haat tegen de zedelijke meerderheid van anderen bewijst, dat wij, wat wij in hen benijden, in ons hebben; de nijd toch legt getuigenis af omtrent de waardij van hetgeen de naaste bezit; die waardij moet dus bij hem, die benijdt, bekend zijn; hij moet begrip hebben van hetgeen hij benijdt; hij moet het alzoo in zijnen geest bezitten. Ware die schat slechts ons zelven genoegzaam bewust, wij zouden niemand benijden, niemand haten; in alle
voortreffelijkheid zouden wij ons zelven terugvinden, en liefde tot al wat edel is, zou ons doortintelen. Dus komt alles op niets anders aan, dan daarop, dat ons oog zij opengegaan voor ons eigen geestelijk leven. Dan zoeken wij het niet meer in den schijn, niet meer in die wereld van

{==765==} {>>pagina-aanduiding<<}
eindige vormen en betrekkingen, waarin ons zelfzuchtig ik zich eene eeuwige woonstede zou willen vestigen. Dan vinden wij ons zelven terug; dan leven wij in de voorwerpen, onzer werkzaamheid aangeboden; dan leven wij in onzen medemensch. Dan hebben wij der jeugd niets te benijden. In de jeugd speelde de natuur met ons een spel. Een voorspel, eene voorbeteekenende inleiding is de jeugd van de zaligheid, die ons eenmaal wacht, ontslagen van den band der zelfheid. Was het ons bij dat voorspel reeds zalig te moede, hoe veel zaliger zal het ons te moede wezen, wanneer de voorbeduidende schijn werkelijk wezen zal geworden zijn: dan komt de jeugd, dan komt alles, wat wij vroeger genoten en beminden, terug. - En van die oneindige zaligheid hebben wij den waarborg in onzen geest, en den voorsmaak in de vrucht des arbeids en in het genot der liefde.

1849.
w.g. brill.








{==766==} {>>pagina-aanduiding<<}

Over de hervorming der Engelsche scheepvaartwetten.

De Hervorming der Engelsche Scheepvaart-wetten, door Mr. G. de Clercq. Amsterdam, P.N. van Kampen.


(Vervolg en Slot van bl. 621.)

In de zesde afdeeling worden de bepalingen vermeld, welke sedert Januarij van dit jaar Cromwell's befaamde acte hebben vervangen, terwijl de oorspronkelijke Engelsche tekst der tegenwoordige wet in eene Bijlage is afgedrukt. Men kent den eenvoudigen aard der nieuwe verordeningen: volledige vrijheid wordt aan vreemde schepen gelaten, wat de vaart uit vreemde havens op Engeland of de Britsche koloniën aangaat; aan de Engelsche vlag wordt bij uitsluiting de kustvaart voorbehouden, alsmede de vaart tusschen de eilanden Man, Jersey, Guernsey, Alderney, Sark en het Vereenigd Koningrijk en tusschen deze onderling. In de verslagen der Commissie vindt men uit den mond van meer dan één getuige opgeteekend, dat ook deze kustvaart gerustelijk kon en moest vrijgelaten worden: onze schrijver herinnert dat de minister Labouchère ‘bij zijn tweede voorstel’ (niet, gelijk bl. 117, staat volgens het ‘oorspronkelijk voornemen der regering’) ook vreemde schepen onder bepaalde voorwaarden in deze vaart wilde doen deelen; - en wij hebben vroeger uit de rede van dezen staatsman de gronden aangewezen, waardoor hij tot het uitbreiden en weder be-
{==767==} {>>pagina-aanduiding<<}
perken der gunst bewogen werd. Reeds is de voorspelling van Gladstone vervuld: de Amerikanen, ontrouw aan de toezegging van Bancroft, zeker althans aan den vrijzinnigen geest der Engelsche bepalingen, zonderen de vaart van Nieuw-York naar Californië als kustvaart van de openstelling uit; ter zelfder tijd dat aan hunne bodems de toegang tot de Britsche koloniën alom is ontsloten. De nota's en klagten van den Engelschen gezant zijn zelfs in den senaat met schimp en verguizing ontvangen, en bij enkele sprekers openbaarde zich dezelfde geest, die in een vroeger rapport van den staats-secretaris Meredith doorstraalde. Deze bewindsman wil het handelsverkeer uitbreiden, en stelt daartoe voor de katoen uit Amerika, niet in ruwen staat ter waarde van 66 millioenen, maar
bewerkt en dan tot viermaal hooger bedrag uit te voeren. Hoe de fabrieksteden der oude wereld ooit de middelen tot inruiling zouden bekomen, - vanwaar de betaling zelfs van het ruw Amerikaansch product in dat geval komen zou - wordt niet gezegd. Wel mogt een Londensch dagblad uitroepen: het is bijna even verstandig als wanneer onze veehouders in Lincolnshire van eenen eetlust wilden praten om al de ossen te gebruiken, in hunne landen vetgeweid. Hoe gunstig steekt bij dien bekrompen Amerikaanschen toon het vrijzinnig voorschrift der Engelsche nieuwe wetgeving af, waarbij de kroon bevoegd is verklaard, om op de voordragt van het wetgevend koloniaal ligchaam zelfs de vaart van het eene gedeelte van eenige Engelsche kolonie naar een ander gedeelte derzelfde kolonie voor vreemde schepen open te stellen, terwijl de gouverneur-generaal in Indië zelfs geen voorloopige magtiging van het Engelsch bewind tot zoodanige openstelling behoeft. De Heer de Clercq deelt nog uiterst behartigenswaardige wenken mede omtrent het mogelijk misbruik van sommige bepalingen. Bovenal verdient de aandacht wat omtrent de bemanning en over retorsie-maatregelen gezegd wordt. Dat het geenszins de bedoeling kan zijn om het reciprociteits-beginsel langs bedekten en zijdelingschen weg in werking te brengen, maar dat een staat als Engeland, wien geen equivalent van elders is aan te bieden, althans tegen moedwillige verkorting van de regten zijner nationale scheepvaart waken moet,

{==768==} {>>pagina-aanduiding<<}
zal moeijelijk wederlegging, zoo al wederspraak vinden. Toen deze brochure geschreven werd, had nog de Britsche minister zijne nieuwe voorstellen niet ingediend ter verbetering der handelsmarine, het zeemansfonds, en de meting der schepen; allen met de afschaffing der navigatie-acte zamenhangend, en op nieuw ten bewijze strekkend hoe ééne hervorming noodwendig tot meerdere leidt. Geene bijzonderheid was in de verslagen der commissie in meer helder licht gesteld, noch beter gestaafd dan de minderheid der Engelsche schepelingen, zoo wat bedrevenheid en zeevaartkunde als wat gedrag en ondergeschiktheid betreft. Die zelfde krachtvolle reeder, Mr. Lindsay, van wien in de noot op bl. 125 met wèlverdienden lof wordt gewaagd, noemde ieder blind, die niet inzag dat de hervorming der handelsmarine volstrekt noodzakelijk geworden was. ‘Onze voorname mededingers,’ voegde de minister er bij, ‘zijn de scheepsreeders aan de Oostzee, en in Noord-Amerika. In eerstgemelde staten, te Hamburg met name, is al wat dit stuk betreft op bewonderenswaardigen voet geregeld, en in de Hanzésteden bestaan inrigtingen voor het examineren van kapiteins en matrozen, die uitstekend werken. In de Vereenigde Staten wordt wel geen examen gevorderd, maar wordt voor het onderwijs de meeste zorg gedragen; bovendien neemt de staat het zeevolk in zijne bescherming bij het aangaan van overeenkomsten, die zoo vaak ten nadeel der arme matrozen zijn, gelijk lord Stowell voor vijf en twintig jaren reeds overtuigend heeft aangewezen. Hoe zeer ook tegenstander der inmenging van gouvernementswege in de aangelegenheden van particulieren, zal men toch niet beweren, dat de ligtzinnige zeeman in staat is voor zich zelf te zorgen, waar het misleiding door listige speculanten geldt.’ Het lot van de ouden van dagen zal tevens verzekerd en verbeterd worden door gelijkmatige regeling van bijdragen, pensioenen en gagementen, waarin tot nog de schromelijkste
onbillijkheid en willekeur hadden voorgezeten. Wat eindelijk de voorgeslagen nieuwe wijze van meting betreft, zij is gegrond op het rapport eener commissie, aan wier hoofd lord John Hay was geplaatst, bijgestaan door den president van Lloyd's inrigting, door een tal der aanzienlijkste scheepseigenaren, en voorgelicht door mannen van gevestigden we-
{==769==} {>>pagina-aanduiding<<}
tenschappelijken naam. De voormalige tonnemaat werd enkel naar breedte en lengte berekend, zonder op diepgang te letten. Om de tonnegelden te ontduiken, werden toen de schepen derwijze gebouwd, dat zij even weinig voldeden aan de vereischten van goeden smaak als zij vlugge zeilers waren. Sinds eenige jaren kwam nu wel de diepgang mede in aanmerking: maar bij de constructie werd daarop gelet, dat de schepen te gelijk met de meeste lading en het minste tonnegeld belast wierden, met dit gevolg, dat kleine vaartuigen bij die van grooter charter zeer achterstonden. Het stelsel der commissie brengt meê, dat de ware scheepsruimte naar den kubieken inhoud wordt berekend, en de herleiding van oude en nieuwe maat zonder wezenlijk bezwaar ten uitvoer kan worden gebragt.

Eene laatste afdeeling van het werkje des Heeren de Clercq is gewijd aan de beschouwing der gevolgen, die de groote Engelsche hervorming voor de handelsbeweging en handelspolitiek der overige natiën hebben zal. Inzonderheid maakt hij opmerkzaam op tweeërlei dwaling, waaraan sommigen zoo hier als elders ingang zoeken te verschaffen, ten einde den regtmatigen invloed, dien zij ook op de staatkunde van het buitenland oefenen moet, te neutraliseren. Dat de geheele maatregel slechts de noodlottige vrucht zou zijn eener onrijpe theorie, welker toepassing Engeland zelf eerlang, door schade wijs geworden, weder zal laten varen, wordt weêrlegd door eene verwijzing op de geschiedenis dezer hervorming zelve, op de zorgvuldigheid en grondigheid, waarmede de maatregel voorbereid en onderzocht is, en op de namen dergenen, die aan de intrekking der navigatieacte hun zegel hechtten. Niet enkel driftige ijveraars sloegen de handen ineen, maar men kan met ‘the Economist’ zeggen, dat al wat op grondige kennis en rijpe ervaring aanspraak maakt, al wie immer aan de leiding der openbare aangelegenheden een gewigtig aandeel nam, met Cobden en Ricardo partij koos: ‘the whole administrative ability of the House of Commons was in its favour’ (bl. 126-128).
Hier vooral hebben wij de beknoptheid betreurd, die den schrijver weêrhield in verder betoog te treden. Want het

{==770==} {>>pagina-aanduiding<<}
onderwerp is ‘palpitant d'actualité’ ook voor Nederlanders, ook voor hen, die zich gewoonlijk om de staatkunde van het Britsche kabinet weinig bekommeren, en thans goedgeloovig in het gezag van listige toongevers berusten, of deze met vertrouwen nazeggen, dat men welhaast op die onberaden stappen terug zal komen. Heeft dus de Heer de Clercq, aan zijn oorspronkelijk voornemen getrouw, zich onthouden het ruime veld te betreden, dat zich hier voor veelzijdige beschouwingen openen zou; heeft hij te regt de harmonie der deelen in zijn geschrift bewaard, en met een kort besluit zijn onderzoek voltooid, wij bewegen ons op vrijer terrein, en maken ons deze vrijheid ten nutte, om ook uit de geschiedenis der Engelsche handelspolitiek te bewijzen, dat aan geen terugkeer te denken is. Niet slechts Sir Robert Peel in den brief aan zijne pachters, of Sir James Graham voor de bruikers zijner landgoederen, of Lord Grey tot het vergaderd Hoogerhuis sprekende, verklaren eenstemmig dat op de jongste maatregelen van vrijen handel niet is terug te komen; - de Protectionisten zelven belijden in en buiten het parlement, dat zij van die vergadering, zoo als zij thans is zaamgesteld, geen heil verwachten: daarom is al hun streven op eene ontbinding van het Lagerhuis en de aftreding van het ministerie gerigt. Getuigen de merkwaardige debatten over d'Israeli's voorstel in Februarij j.l.; het belangrijk onderhoud, nog dezer dagen tusschen Lord John Russell en eene deputatie van beschermers gehouden, toen op de fijne aanmerking des ministers, dat men tien jaren geleden zijnen voorslag tot een vergelijk roekeloos en hardnekkig had verworpen; dat de wetgeving in 1846 het stelsel van vrijen handel had omhelsd, algemeene verkiezingen daarop waren gevolgd, en de kiezers het zegel hunner goedkeuring aan die handelspolitiek gehecht hadden, - het eenig antwoord van Mr. Young dit was: ‘Wij meenen dat die verkiezingen onder omstandigheden hebben plaats gehad, die
het Lagerhuis beletten de ware vertegenwoordiging der publieke opinie te zijn; alle partijen waren destijds uit één geslagen, en het volk stelde weinig belang in het werk der verkiezingen.’ Zelfs de taal van Lord Stanley is weinig bemoedigend, en d'Israeli sprak naauwelijks

{==771==} {>>pagina-aanduiding<<}
acht dagen geleden voor het volle parlement deze opmerkelijke woorden: ‘Ik verlang niet dat wij wetten maken om die, na verloop van een jaar of twee, als eene wispelturige vrouw weêr in te trekken: wat ik vroeger zeide, herhaal ik thans andermaal: geene stemming van deze vergadering, hoe talrijk ook op dit oogenblik, zal het vraagstuk beslissen, waarin de regten en belangen van den arbeid betrokken zijn. Alleen van eene bittere ondervinding, van het klimmend misnoegen onder de middenklassen des volks, is redding te hopen.’ Raadplegen wij de geschiedenis, en laten wij het pleit omtrent het min of meer heilzame en doelmatige van Cromwell's navigatie-acte ten tijde harer invoering in het midden, dan zal gewis niemand ontkennen, dat de twee eeuwen, sedert verloopen, den toestand van Groot-Brittannië en der staten van ons werelddeel aanmerkelijk hebben gewijzigd. De benijde handelsgrootheid en welvaart van Holland zijn niet meer: Londen is geworden wat Amsterdam weleer was, stapelplaats voor den wereldhandel: ‘universi orbis terrarum emporium.’ Voor Engeland doet zich derhalve deze vraag ter beschouwing op: hoe is die overmagt en meerderheid ter zee best te handhaven? Dat nu scheepvaart en maritieme magt den handel volgen, niet hem in het leven roepen, is uitgemaakt. Andere natiën beschouwen thans Engeland's welvaart en magt met hetzelfde wantrouwen, met dezelfde afgunst als Engeland zelf voor tweehonderd jaren die van Holland deed. Wel verre van die aan de wezenlijke oorzaken te wijten, aan eene vrije constitutie, een billijk belastingstelsel, veiligheid van bezittingen, aan ligging en volkskarakter, wil men die enkel aan het uitsluiting-systeem toeschrijven, en zijn de gouvernementen allengs tot het nemen van retorsie-maatregelen, en bescherming tegen Britsche concurrentie overgegaan. Amerika begon in 1817 met woordelijk de acte uit de Engelsche wetsverzameling over te nemen en als represailles toe te
passen. De staten van noordelijk Europa waren gereed hetzelfde beginsel te volgen, en - zoo wilde het de Nemesis - de wapens, weleer tegen Holland gebezigd, werden nu tegen Engeland gekeerd.
Huskisson doorzag de uitgestrektheid van het gevaar dat zijn

{==772==} {>>pagina-aanduiding<<}
vaderland bedreigde, en wendde door het sluiten van reciprociteits-tractaten het gevreesde onheil af. Hooren wij hem zelven: Was het stelsel van differentiële regten tot aanmoediging der scheepvaart een geheim slechts hier te lande bekend: kon het niet elders even goed in praktijk worden gebragt, ik zou de voorstellen van het gouvernement hier niet komen verdedigen. Inderdaad, zoo lang buiten Europa geen onafhankelijke handeldrijvende staat bestond; zoo lang de oude regeringen in ons werelddeel zich weinig of niet om deze commerciële zaken bekreunden, en uit onkunde of zorgeloosheid zich vergenoegden met ons stelsel niet te dwarsboomen, zou het verkeerd zijn geweest er iets aan te veranderen. Maar is dit nog het geval? Hebben de Vereenigde Staten van Amerika, ten einde eene handelsmarine te scheppen, en onze navigatie-wetten tegen te gaan, onze stelregels niet overgenomen, ze niet zelfs met overdrijving op vreemde bodems toegepast? Kunnen wij onze oogen sluiten voor het feit dat anderen hun voorbeeld hebben gevolgd, en beurtelings een blad uit ons eigen boek ontleenen? Hebben wij niet zoo lang geroemd op onze scheepvaart-wetten, tot wij de overige volken hebben leeren gelooven - hoezeer dan ook ten onregt - dat deze wetten bijkans het eenig vereischte, althans het sine quâ non van handelsgrootheid en zeemagt zijn? Heeft dit gepraal geen naijver gewekt, geen zucht tot mededinging, geen tegenkanting bij andere staten? Is uit het wèlslagen van Amerika niet de wensch ter navolging ontstaan? Ik vestig uwe aandacht op de stappen en handelwijze van Pruissen: hier zijn de rapporten onzer consuls: berigten uit Dantzig, Koningsbergen en Memel, over den jare 1822: gij kent den aard, de beweegredenen en bedoelingen dier maatregels; en welke waren de gevolgen? wel, dat nog geen jaar later, het handelsbureau en andere ministeriën overstelpt werden van klagten over de drukkende regten, in Pruissische havens van onze schepen
gevorderd. Wat deed het gouvernement in deze omstandigheden? Het rekende zich allereerst verpligt met den gezant van Pruissen te spreken, en onze ambassadeur te Berlijn ontving, naar ik meen, den last tot onderhandelingen met de pruis-
{==773==} {>>pagina-aanduiding<<}
sische regering. Ik zelf had een onderhoud met den gezant van Pruissen aan ons hof, en herinner mij nog levendig, wat hoofdzakelijk zijn antwoord was: ‘Gij hebt ons het voorbeeld gegeven met uwe haven- en bakengelden, en uwe differentiële regten op onze schepen: en wij hebben de grenzen van dat voorbeeld niet overschreden. Tot dus verre is de verhooging van onze haven- en tonnegelden enkel tot schepen bepaald; maar de bedoeling van mijn Gouvernement is om u aanstaand jaar nog meer van nabij te volgen, door mede differentiële regten te heffen van de goederen in uwe schepen aangebragt. Ons oogmerk is billijke bescherming aan eigene scheepvaart te verzekeren: en zoolang de maat onzer protectie de uwe niet te boven gaat, kunnen wij niet inzien met welk regt gij klaagt.’ Welke bedenking konden wij billijkerwijs tegen dergelijk antwoord inbrengen? Misschien zal men zeggen: ‘gij hadt een beroep kunnen doen op de welwillendheid van het Pruissisch gouvernement: het aloud gebruik ten voordeele van onze differentiële regten hebben doen gelden; de belangen van Pruissen bij den handel met Engeland hebben aangedrongen. Dusdanige redeneringen werden bij deze onderhandeling niet vergeten: maar zij baatten weinig tegen het feit door onzen Consul Gibson aldus omschreven: “alle de scheepseigenaars in Pruissen gaan ten gronde:” welligt voeren anderen mij te gemoet: “gij hadt represailles behooren te nemen door onze havengelden en differentiële regten op Pruissische bodems te verhoogen.” Maar ik kan niet besluiten om een handelsoorlog aan te vangen, die van weêrszijde volgehouden, op volslagen verbod moet uitloopen. Wij hebben den meer veiligen weg gekozen om
met de Pruissische regering eene overeenkomst te sluiten, op het beginsel van ons tractaat met Amerika geschoeid, te weten afschaffing over en weêr van alle differentiële regten op de schepen en goederen van beide partijen in elkanders havens.’
‘Toen wij eenmaal met Pruissen op dezen voet een vergelijk hadden getroffen, begrepen wij weldra met sommige Noordelijke Staten evenzoo te moeten doen. Soortgelijke overeenkomsten werden dierhalve aangegaan met Denemarken en Zweden. Reciprociteit ligt bij alle deze tractaten

{==774==} {>>pagina-aanduiding<<}
tot grondslag; doch ik moet er bijvoegen, dat zij andere bedingen ter bevordering van het handelsverkeer behelzen, van welke ik durf voorspellen dat onze koopvaart aanzienlijke voordeelen plukken zal.’ En is deze voorspelling van den schranderen staatsman niet verwezenlijkt? Uit de statistieke tabellen blijkt, dat in de afgeloopen vijf-en-twintig jaren de Britsche handels-vloot met ongeveer tien duizend bodems is toegenomen, waarvan de helft voor het Vereenigd Koningrijk en de bezittingen in Europa, de wederhelft voor de koloniën is aangebouwd; het tonnencijfer is met anderhalf-miljoen tonnen, het getal matrozen met zeventig-duizend koppen toegenomen. In de maatregelen van Huskisson waren niet begrepen: 1o. de visscherij, in Engeland van zooveel gewigt beschouwd, dat bij het indienen der voorstellen van den tegenwoordigen Handelsminister de eerste en eenige vraag van Sir Robert Peel deze was: welke zijn de bepalingen omtrent de visscherijen? 2o. de kustvaart, ook bij de jongste wijzigingen uitgezonderd: en wat de overige punten betreft, waarin de navigatie-acte voorzien wilde, den handel met de Europesche Staten, voor zooverre de ‘enumerated articles’ betreft, met de koloniën, en in de drie andere werelddeelen, zoo strekte zich de werking dezer tractaten niet verder uit dan tot de directe vaart, door opheffing der differentiële regten, waaraan de vreemde vlaggen sedert Elizabeth's regering onderworpen waren. Opvolgende ministeriën, tot welke der groote staatspartijen ook behoorende, hebben de voetstappen van Huskisson gedrukt; zij zijn overeenkomstig de behoeften des tijds en de eischen des handels met verbeteren voortgegaan, tot dat de volledige intrekking ten vorigen jare het wijzigingswerk is komen bekroonen. Reeds zijn Zweden en Sardinië tot het nieuwe stelsel toegetreden; in Nederland is alles daartoe voorbereid; wat België behoort te doen, is door een kundig
handelaar, den Heer Matthijssens van Antwerpen, aangewezen. Engeland zelf heeft leeren inzien dat differentiële regten, dat is met andere woorden, eene belasting op handel en scheepvaart gelegd, die natie op den duur meest moet treffen, wier aandeel in deze beiden het grootst is. Is het nu denkbaar dat eenig Britsch staatsman deze langzaam-gerijpte

{==775==} {>>pagina-aanduiding<<}
vrucht van tijd en ondervinding met schenzieke hand zal komen vernielen?
Maar zeggen anderen, en dit is de tweede dwaling door den Heer de Clercq bedoeld, de gansche hervorming is niet anders dan een strik, aan de goedgeloovigheid der andere natiën gespannen. Het alleenbezit der zeevaart is thans niet minder dan vroeger het doel van Engeland's streven. Slechts heeft het bij de keus der middelen den geest des tijds geraadpleegd; wat het vroeger openlijk beoogde, tracht het thans langs meer bedekten weg te bereiken. Doch de gelijkstelling, welke het aanbiedt, is slechts eene gewaande. Het is alleen in de zekerheid van een onbetwistbaar overwigt, dat men zich bereid verklaart een wedstrijd aan te gaan, die reeds beslist is, eer hij is aangevangen. Hoogstgelukkig komt ons de wending voor, waarmede deze bedenking is bestreden. Niet enkel de openlijkheid, de blootlegging van alle beweeggronden en drangredenen ten aanzien van geheel Europa worden als dit vermoeden weersprekend bijgebragt, maar het gezag der tegenstanders van de hervorming wordt ingeroepen om deze verdenking van machiavellisme af te keeren. Naast het Engeland van vroeger dagen, dat slechts in bescherming en uitsluiting heul en steun zoekt, nog even wantrouwend en schroomvallig als ten tijde van Cromwell, is een ander Engeland opgegroeid, dat onherroepelijk met de bekrompene handelspolitiek van vroegere geslachten gebroken heeft, en daarom ook in de oogen van Europa vrij behoort te zijn van de blaam, welke op die voormalige staatkunde kleeft. Het zoekt vaderlandsche belangen op andere wijze te bevorderen, omdat het niet langer in de vernietiging, maar in de ontwikkeling der welvaart van andere natiën, de noodzakelijke voorwaarde ziet van eigen bloei. Ook dit is eene vrucht der wijze handelspolitiek van Huskisson. Met dit blijde vooruitzigt troostte hij zich te midden van velerlei miskenning en onverdiend verwijt. ‘Ik wist dat niemand bekwaam is om de commerciele aangelegenheden van een magtigen staat te besturen, die niet gereedelijk eigen gevoel aan het
algemeen welzijn ten offer brengt; dat hij geen Britsch staatsman behoort te zijn, die zich niet boven zulke persoonlijke bedenkingen ver-
{==776==} {>>pagina-aanduiding<<}
heffen kan. Daarom bleef ik standvastig volharden bij hetgeen mijn geweten mij zeide pligt te zijn. Ook ontging mij de belooning niet: want spreekt men van de nadeelen aan sommigen toegebragt door de maatregelen die ik heb helpen invoeren, dan geef ik tot antwoord, dat deze veranderingen in onze handels-wetgeving meer dan eenige gebeurtenis hebben bijgedragen om dit land en vreemde rijken gezonde denkbeelden in te prenten aangaande de waarde van een onbelemmerd handelsverkeer, en te doordringen van de overtuiging, dat commerciële naijver en zucht tot handelsmonopolie verderfelijke dwaasheden zijn. Ons tegenwoordig verstandig stelsel van handelspolitiek heeft in de vredelievende internationale betrekkingen eene gewigtige waarheid gepredikt, dat namelijk de eene staat niet rijk wordt ten koste van een ander, maar dat wederkeerige ruil van ieders voortbrengselen de eenige zekere grondslag is van beider welvaart. Het heeft gestrekt, en zal dagelijks meer strekken, om twisten en oorlogen te voorkomen, uit handelsnijd ontstaan, en die ten slotte de nijverheid van alle partijen schaden.’ Evenwel de sporen van vroegere misstappen worden niet eensklaps uitgewischt: men heeft moeite aan geen baatzucht te denken als Engeland en handel in het spel zijn: ‘timeo Danaos et dona ferentes’ is de leus waarop alle argumenten afstuiten. Ook dit had Huskisson voorzien, en bij de verdediging zijner voorstellen, met de woorden van een Britsch fabrikant en handelaar, als zijn gevoelen uitgesproken, dat de buitenlanders nog wel eene poos van alle navolging zouden worden afgeschrikt, uit onkunde omtrent hun eigen waar belang, of door ongeschiktheid om aan hunne inzigten gevolg te geven. ‘Maar,’ zeide hij tevens, ‘zoo slechts mijn vriend de minister van financiën telken jare hier de
bewijzen komt leveren, dat de opheffing van verbodsbepalingen en te hooge regten niet tot nadeel, maar veelal tot vermeerdering van inkomsten strekt; zoo buitenlandsche rijken hem jaarlijks de belastingen zien verminderen, en te gelijk eene wèl voorziene schatkist vertoonen; wanneer dan de gouvernementen van het Vaste land nog gedurende eenige jaren de gelukkige uitwerkselen van ons nu aangenomen stelsel hebben aanschouwd, dan twijfel ik niet of de oogen zullen

{==777==} {>>pagina-aanduiding<<}
hun opengaan. Dan zullen zij gelooven - wat nu nog door hen betwijfeld wordt - dat wij opregt en standvastig onze beginselen zijn toegedaan, en gelijk zij tot nog het door ons opgegeven stelsel van beperking en uitsluiting hebben aangenomen, zullen zij alsdan, tot hun eigen best, onze tegenwoordige handelwijze navolgen. Dat zij onze opregtheid tot heden gewantrouwd, en onze betuigingen als strikken hebben beschouwd aan hunne goedgeloovigheid gespannen, is waarlijk niet vreemd, wanneer zij onze woorden vergeleken bij die bestaande verbodsbepalingen, welke ik thans verzachten en temperen wil. Te gelijkertijd houd ik mij voor, om als prikkel tot het omhelzen onzer reciprociteits-beginselen door andere natiën, eene verhooging van een vijfde der voorgestelde regten op de producten dier staten te leggen, die weigeren mogten om na aanbieding onzerzijds van gelijke voordeelen, onzen handel en scheepvaart op den voet der meest begunstigde natie toe te laten.’ Nog is na vijf en twintigjarig tijdsverloop het vooroordeel evenmin geweken, als het voorbehoud overtollig te noemen is. Om den schadelijken boom der bescherming kronkelen zich parasiten, zoo vast en onuitroeibaar, dat groeikracht en sappen in den bodem rondsom ook voor de edelste planten ontbreken. De kunstmatige ontwikkeling verstikt den natuurlijken wasdom: of, om met den schrijver der aangekondigde brochure te spreken, uit de zachte stoving van het monopolie in de frissche koelte der vrije concurrentie overgebragt, is het den beschermden vaak onmogelijk zich aan dien zoo verschillenden dampkring te gewennen.
Even schoon als waar is daarom hetgeen de Hr. de Clercq op bl. 130 zegt: ‘zoo dan ook de hervormingsmaatregel, welke eene nieuwe vrucht van deze staatkunde is, elders nog met een wantrouwend oog wordt gadegeslagen, het is omdat de waarheid, waarvan zij het uitvloeisel is, nog te weinig op den waren prijs wordt gesteld. Het is alleen de overtuiging, dat de bloei van elke handelsnatie, wel verre van met dien der andere in strijd te zijn, daarmede in het naauwste verband staat, welke, zoo zij eenmaal alomme veld wint, vermogend zijn zal een einde te maken aan dien handelsnijd, waarvan de eerste navigatie-acte eene vrucht was, en die nog slechts eene al te

{==778==} {>>pagina-aanduiding<<}
groote rol in de onderlinge betrekking der volkeren speelt.’ Kan tot staving van deze beschouwing niet een tal sprekende voorbeelden worden aangevoerd, die de geschiedenis der handelstractaten oplevert? Hebben de volken niet om strijd gepoogd bij het sluiten dezer overeenkomsten ten koste der wederpartij voordeelen te behalen, die ijdel of verderfelijk bleken? Het beruchte tractaat van Methuen, in 1703 tusschen Engeland en Portugal aangegaan, kent aan eerstgenoemden staat het uitsluitend regt toe, om de Portugesche markten met wollen stoffen te voorzien, waartegen Portugal het monopolie bedong van wijnen. Het werkte dus een dubbel nadeel uit, voor de Portugezen, omdat hunne wolmarkt beperkt en een te belangrijk deel hunner geringe kapitalen naar den wijnbouw getrokken werd; voor de Engelschen, die gedwongen waren om de Fransche en andere wijnen met zware differentiële regten te belasten en diensvolgens minder goede waar tegen hooger prijs moesten koopen, terwijl Frankrijk, Spanje, enz., den Engelschen handel troffen, door verbodsbepalingen tegen onderscheidene voorname Britsche producten vast te stellen. En de betrekkingen tusschen Groot-Brittannië en Frankrijk, spreiden zij over de gevolgen van handelsnijd niet het helderst licht? Twee natiën, door ligging en natuurlijke voortbrengselen tot het levendigst handelsverkeer geroepen, blijven door onderlingen naijver verdeeld en dermate gescheiden, dat de handel met China voor Engeland meer winstgevend is dan die met zijn naasten, bloeijendsten en volkrijksten nabuur. Een oogenblik scheen het morgenrood van een beteren dag de kimmen te kleuren. William Pitt, de geniale staatsman, boven de vooroordeelen van kleingeestig onverstand verre verheven, doorzag de behoeften van zijn volk en tijd, en ontwierp het meesterlijk verdrag van 1786, op de echte beginselen van reciprociteit, zonder angstvallig bedingen van voorwaarden, gegrond. Zijne rede, bij de overlegging van dit tractaat, in
het parlement uitgesproken, munt door gezonde staathuishoudkundige begrippen en ware welsprekendheid gelijkelijk uit. ‘Frankrijk werd door de natuur, welligt meer dan eenig land ter wereld, begiftigd met al wat het leven begeerlijk maakt: in bodem, in klimaat, in voortbrengsels. Daar vindt men den vruchtbaarsten wijngaard en den over-
{==779==} {>>pagina-aanduiding<<}
vloedigsten oogst. De grootste genietingen des levens worden er met luttel kosten en door matigen arbeid verkregen. Brittannië is niet even gezegend, maar bezit door de gelukkige vrijheid zijner staatsregeling en de veiligheid zijner wetten, zoodanige veêrkracht bij het ondernemen en zooveel volharding bij het doorzetten zijner pogingen, dat het allengs tot een hoogen trap van handelsgrootheid geklommen is; door den Hemel minder rijk toegerust, heeft het tot arbeid en kunst de toevlugt genomen, en is dus in staat om zijne naburen van allerlei kunstvoorwerpen te voorzien als ruil voor hunnen overvloed van natuurproducten. In dezen toestand tegenover elkander geplaatst, schijnt eene onderlinge vriendschappelijke gezindheid hun aangewezen, in stede van altoosdurende ijverzucht. - Wil men ons door opwekkingen tot onveranderlijken naijver aansporen, om dwaselijk af te wijzen wat ons geluk verhoogt, of om verblind de hand uit te strekken naar hetgeen in onzen ondergang moet eindigen? Is dan de noodzakelijkheid van gedurige afgunst tegen Frankrijk zoo duidelijk en dreigend, dat wij daarvoor alle commerciële voordeelen moeten opgeven, die van vreedzaam verkeer te wachten zijn? of zijn die vredelievende betrekkingen tusschen de twee rijken zoo beleedigend voor ons gevoel, dat geen uitbreiding van handel tegen dien aanstoot kan opwegen? Onze onderlinge twisten hebben zich niet tot beide staten bepaald, maar al te dikwerf den vrede van Europa verbroken, ja, zelfs de rust in de afgelegen oorden der aarde gestoord. Hebben wij vroeger gehandeld als waren wij tot onderlinge vernieling bestemd, de tijd, hoop ik,
is thans voor ons gekomen om de orde in het heelal te regtvaardigen, om te toonen dat vrede en welwillendheid tot onzen oorspronkelijken aanleg behooren. - Ook uit een staatkundig oogpunt aarzel ik niet op te komen tegen die te vaak gepredikte leer, dat Frankrijk onze natuurlijke vijand is en blijven moet. Zoodanig vermoeden, omtrent welke natie ook, is dwaas en onredelijk. Het is noch op de ervaring der volkeren, noch op de geschiedenis van den mensch gegrond; het werpt eene onverdiende blaam op de inrigting der politieke maatschappijen, en vooronderstelt helsche boosheid in den oorspronkelijken aard van ieder mensch.’ - Het tractaat kwam tot stand; het handelsverkeer

{==780==} {>>pagina-aanduiding<<}
ontwikkelde zich, maar werd weldra afgesneden door het losbarsten van den krijg in 1793; geen gevolg was meer te betreuren, noch werd dieper door den ontwerper van het verdrag gevoeld. Maar hoe kort van duur de werking der goede beginsels ook was geweest, de heilzame vruchten werden even genoten. Fransche katoenen en wollen goederen waren tegen een regt van 12 ten honderd toegelaten; de fijnere soorten van Fransch laken maakten al spoedig de kleedij der gegoeden uit. Doch de eerzucht en het nationaal gevoel ontwaakten; binnen twee jaren was het laken, in Engeland vervaardigd, even voortreffelijk als wat men uit Frankrijk invoerde, en terwijl de mode een rok van Fransch laken bleef vorderen, werd de stof in Engeland geweven. - In de laatste jaren is op nieuw een begin van terugkeer tot de verstandige denkbeelden van 1786 zigtbaar geweest: de gelijkstelling van regten op Fransche en andere vreemde wijnen, de toegelaten invoer van zijden stoffen, de vermindering van impost op brandewijn, waren van de Engelsche zijde een huldebetoon aan de voorschriften van gezond verstand en wetenschap beide. Wilde het gouvernement te Parijs den invoer van goede en goedkoope katoenen en ijzeren waren uit Engeland verbieden, en de ingezetenen van Frankrijk dwingen hooger prijzen voor minder waar te besteden, het kabinet te Londen achtte dit verbod geen voldoende reden om zijne medeburgers te beletten voor wijnen, zijden stoffen en brandewijn ter goedkoopste markt te gaan. Men begreep aldaar, dat dergelijk verbod niet Frankrijk maar Engeland zou treffen; dat het onderzoek naar de plaats, waar anderen zich voorzien, niet in aanmerking kwam, maar wèl waar men zelf zijne gading vindt. Immers weigert geene natie te verkoopen; en daar verkoop zonder gelijken inkoop, uitvoer zonder daarmede gelijkstaanden invoer onmogelijk is, werd Engeland zelf onmiddellijk gebaat door een vrijgevig stelsel aan te kleven, en zou ten laatste ook andere natiën leeren van hunne
verbodswetten af te zien. - Is dit het machiavellisme dat men ducht, waartegen men de overige volken wil waarschuwen, dan betwijfelen wij toch of het op den duur gelukken zal den invloed dezer begrippen te keeren, of niet alom de overtuiging zal veld winnen, dat handel ruil is, en dat

{==781==} {>>pagina-aanduiding<<}
men de blinde en woeste zucht naar wraak niet onder de staats-maximes kan opnemen. Dit intusschen is zeker, ‘dat eene natie, welke lijdelijke toeschouweresse zoude blijven bij de algemeene ontwikkeling van handel en nijverheid, haar aandeel in de vruchten spoedig verbeuren zou. Tot dien prijs alleen is het medegenot der geopende welvaartsbronnen verkrijgbaar, dat men in de algemeene bedrijvigheid deel neemt.’ Ook deze opmerking, die zich reeds bij het eerste hooren aanprijst, vindt hare bevestiging in den ganschen loop der industriële en commerciële geschiedenis, en in de lotgevallen der volken, die ten toppunt van grootheid en welvaart geklommen zijn, zoowel als in de langzame kwijning der minstgevorderde en achterlijke natiën. Men vergete niet dat de hedendaagsche gang en rigting der nijverheid, door de wetenschap voorgelicht, en door toepassing van allerlei uitvindingen verrijkt, de waarde van handenarbeid verminderd heeft, en dat thans de eerste plaats toekomt aan de scheppende kracht des geestes. ‘Het is,’ zeide Huskisson, ‘de vereeniging van het vermogen des genies met de groote kapitalen, die ze in werking brengt, waardoor zich Engelands industrie kenmerkt, en die haar tot den hoogen rang heeft opgevoerd, welken zij thans in de wereld inneemt. Bij deze voordeelen paart zich eene energie, eene volharding en krachtsinspanning, een gestadig toeleggen op den arbeid, zelfs door onze mededingers aan het nationaal karakter der Engelschen toegekend. Op deze eigenschappen en deze hoedanigheden verlaat ik mij meer dan op alle premiën en beschermende regten, als 't de handhaving geldt van ons aanzien onder de handeldrijvende volken; zelfs durf ik vertrouwen, dat wij door middel van deze nog hooger zullen stijgen.’ Zelfvertrouwen en veêrkracht zijn voor volkeren en individuën even onmisbaar; de gouvernementen kunnen slechts door wegruiming van bezwaren voor de
ondernemingzucht het pad effen maken. Eere daarom der Nederlandsche regering, die niet geaarzeld heeft door haar voorstel ter opheffing der verderfelijke differentiële regten de eerste schrede te doen op den goeden weg! Geene begunstiging van bepaalde handelsondernemingen, geen bevoorregte vlag, geene kunstmatige aanwakkering van fabrijkwezen zullen ons volk uit den staat van kwijning opheffen, waaronder het lang ging gebukt. Al-
{==782==} {>>pagina-aanduiding<<}
leen van de overtuiging, dat het redmiddel binnen ons bereik gelegen is, - dat vastheid van wil ons eens zoo krachtig Nederland kan opbeuren, en op nieuw eene eervolle plaats doen bekleeden onder de volkeren van Europa, - is bij ernstige krachtsinspanning eene betere toekomst te wachten. Een man, wiens naam en gedachtenis nog in zegening zijn bij allen, die zijne stille verdiensten hebben gekend, en wiens zeldzame schranderheid hooge beteekenis geeft aan de oordeelvellingen door hem uitgesproken, Anne Willem Huidekoper, schreef reeds voor vele jaren: ‘Ik zal niet alle maatregelen goedkeuren, die door de regering, ten opzigte van den handel b.v., genomen zijn; doch de grieven der handelaars hebben meestal toch meer bestaan in eenen gemelijken afkeer van nieuwigheden, in een terugwenschen van het oude, dan in een vasthouden van eigene denkbeelden en het zoeken van eigene wegen. Men begeerde het oude dikwijls, zonder te onderzoeken, of dit nog mogelijk was, zonder zich te verplaatsen in den tegenwoordigen toestand, en zonder moeite te doen om zich naar de veranderde omstandigheden te regelen, hetgeen kunde en inspanning vordert. Zoo was het met handel en nijverheid en zoo met alles. Het verwijt dus, dat de regering door centralisatie alles aan zich heeft getrokken, treft meer de natie dan haar; haar is het gegaan gelijk een opgerigt werk, dat, op een te week moer liggende, uit eigene zwaarte naar beneden zakt. Ik ben zoo zeer als iemand zijn kan afkeerig van de stelling, dat de natie de regering, en niet de regering
de natie besturen moet; dit is de grondslagen der maatschappij ten onderste boven gekeerd: maar dit houde ik vol, dat er veel, zeer veel van de natie moet uitgaan, als het den staat wèl zal gaan. De natie moet in het schip van staat, om eene gelijkenis aan de zeevaart te ontleenen, de zeilen zijn, en al wat den voortgang daarstelt; de regering alleen het roer, dat dien voortgang regelt. Eene regering, die al het goede, dat er te doen is, zelve doen wil, zal in het eind ondervinden niet alleen dat er zeer veel goed ongedaan zal blijven, maar ook dat hare beste bedoelingen, ja beste daden miskend en gehaat zullen worden; terwijl het volk, dat het goede niet mogt doen, eindelijk tot het kwade zal overslaan, ja somtijds tot het ergste, namelijk tot eene omwenteling’ (‘Bijdragen tot Regtsgel.,’ XII, 3, bl. 393).

{==783==} {>>pagina-aanduiding<<}
Was deze uitspraak voor twaalf jaren gegrond, zij klemt in dubbele mate thans en bij het onderwerp, dat ons bezig houdt. De snelheid van uitvoeren, de fijnheid van berekening, het acht slaan op de eischen en behoeften des tijds, die aan het nationaal bedrijf des handels in onze dagen alleen welvaart en bloei kunnen hergeven, liggen buiten den werkkring van een gouvernement, maar staan in de magt des handelaars. In de nazaten van het koen en onverschrokken geslacht, dat overal nieuwe handelswegen opspoorde, en instinktmatig de zuivere beginselen in toepassing bragt, thans ook door de wetenschap verkondigd, schijnt de verwachting billijk, dat zij niet zullen achterblijven, noch voor opofferingen terugdeinzen, waar alles vooruitstreeft, en niets wordt gespaard om bronnen van vertier en middelen van gemeenschap te openen. De concurrentie moet heilzaam werken: onze antagonist, zegt Burke, is onze helper. Hij, die ons beter kende, en meer lief heeft dan wij zelven, heeft het te boven komen van hinderpalen en bezwaren tot voorwaarde en wet onzer ontwikkeling gesteld. Wat al takken van nijverheid en bestaan, thans nog in kindschheid verkeerend, kunnen slechts door den prikkel der mededinging tot rijpheid en wasdom worden gebragt! Aandacht en behartiging verdient ook in dit opzigt de wenk, dien de Hr. de Cl. geeft omtrent de studie der grondslagen van Engelands grootheid, de ontleding van hare oorzaken, het onderzoek van de verslagen der commissiën van enquête; welke tot de overtuiging leidt, dat het overwigt dier bewonderenswaardige natie noch van een blind toeval, noch van andere buiten ons bereik gelegene oorzaken afhangt, maar een gevolg is van hoedanigheden en eigenschappen, wier aankweeking evenzeer in onze magt ligt. Als men de Britsche staatslieden verwijt, dat zij onder het mom van vrijgevigheid hunne zelfzoekende bedoelingen verbergen, en omtrent den uitslag gerust en gewis den handschoen aan de natiën toewerpen, waarin minder eene
uittarting dan eene bedreiging te bespeuren is, - dan, gelooven wij, dat geheel vergeten wordt, welke krachtvolle bestrijders in de Noord-Amerikanen voor Engeland te duchten zijn. Reeds nu op meer dan één punt door hunne afstammelingen geslagen, in natuurlijke voordeelen, den prijs der grondstoffen, en de bekwaamheid der werklie-
{==784==} {>>pagina-aanduiding<<}
den door hen overtroffen, bukken daarom de Engelschen niet gedwee het hoofd, noch ontwijken de loopbaan. Door ondervinding geleerd, wat hunne fiere zelfgenoegzaamheid vermag, ontsluiten zij de kampplaats, en zwakkere, min ontwikkelde staten mogen uit Engelands voorgang en voorbeeld vernemen, tot welken prijs ook in den industriëlen wedstrijd, de palm der overwinning te behalen is.
Wij leggen de pen neder, met een gevoel van ongeveinsde hoogachting voor de talenten en verdiensten des bekwamen schrijvers. Zoo wij zijn boek meer gecommentariëerd dan weêrsproken hebben, en veeleer onze ingenomenheid aan den dag gelegd, dan zijne feilen hebben aangewezen, het ligt noch aan den vorm van ons tijdschrift, noch aan gemis van belangstelling in het onderwerp. Aan den Hr. de Cl. is het te wijten, dat hij weinig stof tot berisping liet zelfs aan beoordeelaars, die hem minder genegen zijn dan de steller dezer regelen.
j. heemskerk, bz.










{==785==} {>>pagina-aanduiding<<}

Bibliographisch album.

The Journal of the Indian Archipelago and Eastern Asia, edited by J.R. Logan, F.G.S., Member of the Asiatic Society, Corresponding Member of the Ethnological Society of London and of the Batavian Society of arts and sciences. Singapore, Vol. I, 1847, Vol. II, 1848.

Wij hadden sedert lang het voornemen, de lezers van ‘de Gids’ opmerkzaam te maken op het belangrijk verschijnsel in de letterkundige wereld, aan het hoofd dezer regelen vermeld, en wagen het thans daarvoor over een hoekje in het Bibliographisch Album te beschikken. De Indische Archipel heeft slechts twee plaatsen, waar drukpersen bestaan, welke dien naam verdienen, en voor wetenschap en letteren iets van belang opleveren, Singapoera en Batavia. Indien het ons oogmerk was de voortbrengselen der persen van beide plaatsen te vergelijken, dan zou dit eene in vele opzigten piquante tegenstelling kunnen opleveren. Politieke en commerciële belangen, verbreiding van beschaving en Christendom, ziedaar wat vooral de pers van Singapoera ter sprake brengt, met al die warme belangstelling in de openbare aangelegenheden, met dien scherpzinnigen en ver vooruitzienden, maar niet altijd door regtvaardigheid bestuurden handelsgeest, met al die zucht om ook door middel van godsdienst en beschaving den roem en de magt des vaderlands aan alle oorden der wereld te verbreiden, die het Britsche ras kenmerken. Over dat alles bewaart de pers van Batavia een diep stilzwijgen. In de Javasche Courant, het eenige dagblad van Neêrlandsch-Indië, leest men weinig meer dan officiële bescheiden en magere nieuwstijdingen. De wetenschap moge te Batavia bloeijen, in het leven wil de regering niet dat zij ingrijpe. Men mag er spreken over de geschiedenis, maar niet over de lessen, die zij aan de meesters van Indië leert; - over handel en nijverheid, maar niet over de middelen om die op te beuren, althans indien men zich daarbij van het stelsel der regering verwijdert; - over beschaving en godsdienst, maar niet over hetgeen strekken kan, om die onder de in-
{==786==} {>>pagina-aanduiding<<}
landsche bevolkingen te bespreiden. De pers van Batavia levert dan ook met uitzondering der Javasche Courant, slechts wetenschappelijke voortbrengselen, die het toezigt der regering van
alle praktische strekking weet te zuiveren. Wat te Singapoera geschreven en gedrukt wordt is alles voor het leven, en bestemd om in het leven in te grijpen; dagbladen en traktaatjes, ziedaar tot dusverre de voornaamste voortbrengselen der Singapoersche pers; en indien zij zich ook nu en dan verdienstelijk heeft gemaakt door het schenken van meerdere bekendheid aan inlandsche lettervruchten, het is niet geschied opdat de geleerde zich in zijne studeercel in de voortbrengselen der Maleische letterkunde zou verlustigen, maar opdat de staats- en koopman door de letterkunde in den geest der bevolkingen zou leeren doordringen, hunne behoeften begrijpen, en den weg vinden tot hun hart en....... eenen voordeeligen handel. Indien de slaperige Javasche Courant niet kwalijk den geest van Jan Salie uitdrukt, de Singapoersche bladen, vooral de beruchte ‘Freepress,’ geven ons een trouw afbeeldsel van den krachtigen en rusteloozen John Bull, die, omdat hij sterk is, steeds la part du lion voor zich eischt.
Indien de dagblad-pers van Singapoera het in beteekenis van die van Batavia wint, op het wetenschappelijk gebied hield de laatste plaats tot dusverre den voorrang. In 1847 vatte de verdienstelijke J.R. Logan het voornemen op, in navolging der te Batavia uitkomende tijdschriften, inzonderheid van het ‘Tijdschrift voor Neêrlandsch Indië,’ ook te Singapoera een tijdschrift voor de kennis van den Indischen Archipel te grondvesten, dat op de voortbrengselen der pers van Batavia al de voordeelen van volkomen vrijheid in de discussie van allerlei belangen èn van eene meer praktische strekking zou vooruit hebben. De gouverneur der Straits-Settlements, kolonel Butterworth, en het gouvernement van Bengalen schonken aan het onderwerp onverdeelden bijval en krachtige ondersteuning. De uitgever stelde zich voor, in zijn tijdschrift zooveel mogelijk alles bijeen te brengen, wat eene vruchtbare kennis van den Archipel zou kunnen bevorderen, en te dien einde niet slechts oorspronkelijke stukken te plaatsen, maar ook een ruim gebruik te maken van alles wat in vreemde tijdschriften, hetzij in Indië of in Europa, over de Oost-Indische eilanden geschreven werd, en de uitgebreidere werken, hetzij in het Engelsch of in andere talen daarover handelende, althans door aankondigingen en uittreksels aan zijne lezers te doen kennen. Ik behoef wel niet in bijzonderheden aan te toonen, dat het plan en de strekking van dit tijdschrift ook de opmerkzaamheid van den Nederlandschen lezer in hooge mate verdient, en zelfs de regtmatige behartiging onzer eigene belangen ons gebiedt op ‘the Journal of the Indian Archipelago’ het oog te houden. Zien wij hoe Dr. Logan zich tot dusverre van zijne taak heeft gekweten.
Ik heb slechts de jaargangen 1847 en 1848 volledig voor mij liggen, en daar zij toereikend zijn om een denkbeeld van het Tijdschrift te geven, zal ik mij in dit beknopt artikel ook tot deze alleen bepalen. Het eerste nommer verscheen in Julij 1847; daar echter de overvloed der stof, waarover de uitgever reeds dadelijk voor dien jaargang te beschikken had, twee supplementnommers vorderde, zijn toch nog acht afleveringen in dat jaar in het licht verschenen. Een zeer uitvoerige bladwijzer aan het einde van het boekdeel, dat zij bestemd zijn uit te maken, geeft over den inhoud, zoo in het algemeen als in de bijzonderheden, een gemakkelijk overzigt. Ik zal

{==787==} {>>pagina-aanduiding<<}
de voornaamste bijdragen in weinige woorden doen kennen, en mij daarbij enkele aanmerkingen, maar geene kritiek, veroorloven.
De uitgever zelf, aan wien billijk de eerste plaats toekomt, leverde in het eerste deel, behalve eene Algemeene Schets van den tegenwoordigen toestand des Indischen Archipels, die het Tijdschrift opent, vooral bijdragen tot de ethnologie van den Archipel en inzonderheid van het Maleisch Schiereiland. Na eenige inleidende opmerkingen maakt hij ons in eene reeks van artikelen bekend met de Orang Benoea, Mintira, Sabimba, Bedoeanda en Sletar, allen bevolkingen van het Schiereiland, en de Orang Moeka Koening op het eiland Battam. Zijne bijdragen tot de hem zoo welbekende Maleische letterkunde, bepalen zich in dit deel tot een uittreksel met vertaling uit het, door Dr. van Hoëvell volledig uitgegevene en overgezette, gedicht Bidasari. Elders gaf nog de Heer Logan een verslag van de ontdekking van steenkolen te Ligor en Keidah, op de Westkust des Schiereilands, terwijl hij eenige algemeene opmerkingen over de wetgevingen van oostelijk Azië en den Archipel plaatste, als inleiding op een belangrijk en uitgebreid artikel van Lt. Kol. Low, over de wetten van Siam. Deze officier gaf elders eenige geologische aanteekeningen over Singapoera en de omliggende eilanden, en eenige opmerkingen over de kolenmijnen, langs de Siamesche kust.
Krachtige ondersteuning aan des uitgevers ethnologische nasporingen verleende de Heer Thomson, door zijne bijdragen tot de kennis der stammen Sletar en Sabimba. Meer belangstelling zal waarschijnlijk aan onze lezers inboezemen een blik op de Nederlandsche bezitting Riouw, door denzelfden schrijver geworpen. De volgende plaats is karakteristiek: ‘Voor een bewoner van Singapoera is de verandering treffend. In vijf uren tijds ziet gij u uit eene Engelsche stad, in welker omtrek alles zoozeer Engelsch is als slechts het klimaat gedoogt, en waar Engelsche zeden en gewoonten heerschen, verplaatst in een oord, waar alles zich anders en vreemd vertoont. Het was middag, maar geen schepsel bewoog zich. Alles was als dood, in vergelijking met de drukte van ons “Commercial Square.” De inlandsche soldaat, met zijn kegelvormigen spitsen hoed, stond half-duttend op wacht, en gevraagd zijnde of mijnheer op het kantoor was, antwoordde hij met een geeuwend: Tráádá (neen), vol beteekenis. Hij had zich, als iedereen, aan zijn middagslaapje begeven.’
Hoe zeer de, uit een praktisch oogpunt, zoo bij uitnemendheid gewigtige ontdekking van steenkolen in verschillende deelen des Archipels de aandacht der Engelschen gedurig tot zich trekt, blijkt reeds in dit eerste deel, niet slechts uit de reeds vermelde artikelen der Heeren Low en Logan, maar ook nog uit het daarin opgenomen verhaal van een onderzoek der kust van het Maleisch Schiereiland, in Nov. 1847, tot opsporing van kolenmijnen, door kapitein Congalton, bevelhebber van H.M. stoomschip Hooghly. Elders vindt men nog eenige aanteekeningen over specimina van steenkolen op Laboean, Poelo Tjirmin, Borneo Proper en Formosa. Het Tijdschrift van N.I. heeft onlangs aangevangen op de kolenmijnen in onze eigene bezittingen op Borneo de aandacht des publieks te vestigen; die aan de rivier van Rété of Ritti, in het gebied van Indragiri op Sumatra's Oostkust, waarover Dr. Logan, in het reeds aangehaalde opstel, en luitenant-kolonel Low, in het tweede deel van ‘the Journal,’ in zijne ‘Memoranda betreffende de kolen van Sumatra’ spreekt, hebben, voor zooveel mij bekend is, nimmer de aandacht onzer landgenooten tot zich getrokken, niettegenstaande Indra-
{==788==} {>>pagina-aanduiding<<}
giri aan onzen vasal, den Sultan van Lingga, onderworpen is, en zelfs van 1838 tot 1843 door ons bezet is geweest. Kapitein Congalton schreef over deze kolen als volgt: ‘Ik ontving de kolen van den Sultan van Lingga, die mij verzekerde, dat men daarvan, zooveel men verlangde, vinden kon in de binnenlanden langs de Ritti-rivier op Sumatra. Die rivier is zeer ondiep, en ligt op 42 minuten Z.B. en 103 graden 30 minut. O.L. in straat Doerian. Ik heb er in het stoomschip omstreeks ¾ ton van verbrand. Zij branden zeer goed met weinig of geen stoom. Maar de grootste fout is, dat zij geweldig brokkelen en door de roosters heenvallen,’ enz.
Van niet minder praktisch belang is de verhandeling van den Heer Oxley over de Gutta Percha, van welke merkwaardige stof de naam thans op aller monden zweeft. Bij de onzekerheid, die bij velen omtrent de uitspraak van dien naam heerscht, kan het niet ongepast zijn op te merken, dat hij door en door Maleisch is, en naar ons klanksysteem goetah pertja behoort gespeld te worden. Het woord goetah of gatah beteekent in het Maleisch gom of eenig ander dik vocht; de boom, die de hier bedoelde soort voortbrengt, heet Pertja, of eigenlijk Toeban, daar de ware Pertja-boom slechts eene basterd-soort oplevert. Ofschoon dit produkt eerst in 1843 bekend werd, is, ten gevolge der vlijtige inzameling, de Toeban-boom op Singapoera reeds bijna uitgeroeid. Men vindt hem echter, gelukkig! over het gansche Maleische Schiereiland en in onze bezittingen op Borneo, gelijk ook door den Heer de Sturler, in zijne ‘Voorlezing over den innerlijken rijkdom onzer O.I. bezittingen,’ is aangeteekend. Doch ook op Sumatra en in den Archipel van Riouw wordt dezelfde boom overvloedig gevonden. In een artikel over de verspreiding van den Toeban-boom, door Dr. Logan, in het tweede deel van ‘the Journal’, wordt de invoer van goetah pertja te Singapoera van 1 Januarij tot 12 Julij 1848, voor zoover die geregistreerd was, uit het Maleisch Schiereiland op 593 pikols, uit den Archipel van Riouw op 1269, uit Sumatra op 1066, uit Borneo op 55 en van Batavia op 19 pikols begroot. Zie hier eene tabel van den gezamenlijken uitvoer, sedert die in 1844 het eerst plaats had:
In 1844		1	pikol,	68 katti's.
In 1845		169	pikols.	
In 1846		5364	pikols.	
In 1847		9296	pikols.	
In 1848		6768	pikols.	
tot 31 Julij			
		_____		
Totaal	21,598	pikols,	68 katti's,
	geschat op eene waarde van 274,190 Pond Sterling.

Monseigneur le Fèvre, bisschop van Isauropolis en Apostolisch vicaris in Neder Cochin-China, schonk, op verzoek van kolonel Butterworth, aan ‘the Journal’ belangrijke mededeelingen omtrent het rijk van Cochin-China, gevolgd van een verhaal zijner aldaar om des geloofs wille ondergane gevangenschap. Voorts werd, uit het eerste deel van Temmincks ‘Coup d'Oeil,’ eene volledige vertaling van het tweede hoofdstuk ‘administration prèsente, cultures et finances de Java’ medegedeeld, alsmede een aantal vertaalde uittreksels uit het ‘Tijdschrift voor Neêrlandsch Indië,’ en het ‘Natuur- en Geneeskundig Archief,’ zoo als over de Dajakkers van Banjermassing, over de Raf-
{==789==} {>>pagina-aanduiding<<}
flesia Patma, door Dr. Zollinger, over de bevolkings-statistiek van Java, door Dr. Bleeker, over de Vogelnestklippen van Karang-bollong. Behalve eenige kleine aanteekeningen en Maleische pantons, resten ons eindelijk in dit eerste deel nog alleen de Bijdragen tot de Conchologie van Singapoera, door Dr. Traill, en die tot de kennis van den staat der Chinezen te Singapoera, in den tweeden jaargang vervolgd, ter vermelding over.
De tweede jaargang, of het tweede deel, ruimer in omvang, bevat ook grootere verscheidenheid van stof; maar de bladwijzer is vrij wat minder naauwkeurig en volledig. De uitgever verrijkte dezen jaargang met eene schets van de physische geographie en geologie van het Maleisch Schiereiland, en met Aanteekeningen op eene reis naar de Oostkust en de eilanden van Djohor, gevolgd door eene geologische beschouwing dier gewesten. Elders handelt hij over de overeenkomst in zeden en gewoonten van de bergvolken, die aan Assam grenzen, met die van den Indischen Archipel, en over den invloed van de opruiming der bosschen op het klimaat van Poelo Pinang. Een belangrijk opstel wijdt hij aan het vroeger verkeer der Europeanen met Borneo, gevolgd door eene historische schets van het koningrijk Borneo Proper. Aan de belangen der nijverheid zijn zijne Aanteekeningen over de bereiding der ananas-vezelen en het reeds aangehaalde opstel over den Toeban-boom gewijd. Bijzondere opmerkzaamheid verdient een plan, om, door verhalen der Maleijers, uit hun eigen mond opgeteekend, den invloed der Maleische zeden en instellingen en den staat der zamenleving onder dat volk te leeren kennen, waarvan het hier medegedeelde verhaal van Tji Soliman eene eerste proeve geeft. ‘Wat heeft Engeland gedaan,’ zegt de Hr. Logan, ‘om een einde te maken aan de wreedheden en ellenden, die, regtstreeks of zijdelings, door de slavernij in den Archipel veroorzaakt worden? Bladzijde op bladzijde zijn bedekt met de uitdrukking van verontwaardiging over de tekortkomingen van andere natiën; maar waar vindt men de sporen van hetgeen door ons ten behoeve van menschelijkheid en beschaving is gedaan, waarop wij wijzen kunnen als een blijk van het welgemeende in ons medelijden met de onderdrukten en lijdenden, en van ons regt om de ongevoelige onverschilligheid van anderen te veroordeelen? Holland moge in het gevoel zijner onmagt, bij de zwaarte der taak, die het is aangewezen, uit eigenbelang
te veel aan de handhaving van het bestaande gehecht zijn, - maar in dat deel van den Archipel, 't welk gedurende het vierde eener eeuw alleen onzen invloed heeft ondergaan, en waarmede geene andere Europesche magt zelfs maar gepoogd heeft in aanraking te komen - het Maleisch Schiereiland - hebben wij de bevolking overgelaten aan al de rampen en ellenden, die het onvermijdelijk gevolg zijn van de Maleische instellingen, de gedurige kleine oorlogen en de vaak heerschende regeringloosheid,’ enz. Door vermeerderde kennis van den invloed, dien het Maleische stelsel uitoefent, wil de schrijver zijne landgenooten tot grootere belangstelling opwekken. Zijne poging doet hem eer aan, en zijne openhartige belijdenis kan niet anders dan tot bevordering van regtvaardiger oordeel strekken over hetgeen door de Nederlanders in hunne bezittingen gedaan of nagelaten is, - door de Nederlanders, wien het althans in de laatste jaren meer ernst blijkt geworden te zijn, om aan de zedelijke en verstandelijke ontwikkeling der volken van den Archipel ook hunne zorgen en krachten te wijden.
Voor de kennis van het Maleisch Schiereiland en onderhoorigheden ko-
{==790==} {>>pagina-aanduiding<<}
men verder in aanmerking: de Beschouwing van den landbouw in de Britsche vestingen aldaar, van den Heer Balestier; de Aanteekeningen van den Heer Westerhout over Malakka, en de, ook voor onze vroegere koloniale geschiedenis opmerkelijke, Schets der geschiedenis en van den tegenwoordigen staat dierzelfde kolonie, door den Heer Blundell. De Heer Little schreef eene belangrijke verhandeling over het gebruik van Opium te Singapoera, en eene Bijdrage tot de medische topographie dier plaats, gepaard met eene verhandeling over den invloed der koraalriffen op de Blakang-mati koortsen. Nog verdient opmerking een opstel over de wilde stammen, die het Maleisch Schiereiland bewonen, op verzoek van kolonel Butterworth, door den Apostolischen Missionaris P. Favre geschreven.
Sumatra wordt niet bedacht, dan voor zooveel de reeds besproken lagen van steenkolen betreft; maar allerbelangrijkste mededeelingen over eene onzer gewigtigste bezittingen in den Archipel, het tinrijke Banka, zijn wij aan de onvermoeide pogingen van den uitgever, ter verkrijging van het verslag van Dr. Horsfield over dat eiland, verpligt. Ik zal er hier niet verder over uitweiden, daar ik reeds heb aangevangen het geheele verslag voor het ‘Tijdschrift voor N.I.’ te vertalen, en dien arbeid spoedig hoop te voltooijen. Eenige uittreksels uit Dr. Epp's ‘Schilderungen aus Ost-Indiens Archipel’ zijn in ‘the Journal’ aan dat verslag toegevoegd, om de berigten van Dr. Horsfield althans eenigermate door latere aan te vullen.
De Heer Jonathan Rigg, een te Soerabaja gevestigd Engelschman, aan wien ook het Tijdschrift voor N.I. vroeger eenige bijdragen verschaldigd was, gaf het verhaal van een uitstap naar Probolingo. Wat overigens over de Nederlandsche bezittingen in den Archipel in dit deel voorkomt, bestaat grootendeels uit vertalingen. Eene tafel van de oppervlakte der Nederlandsche bezittingen in den Archipel, is ontleend uit den ‘Moniteur des Indes,’ van den Heer Melvill van Carnbee. Over Borneo zijn, behalve eenige kleinere aanteekeningen en de beide reeds vermelde opstellen van den Heer Logan, uittreksels medegedeeld uit het Tweede Deel van Temminck's ‘Coup d'Oeil.’ Eene hier in het oorspronkelijk medegedeelde Dajaksche vertelling, met bekorte vertaling, verdient althans in het voorbijgaan vermelding. Van hetgeen in het Verslag, geplaatst vóór het XXIste Deel der werken van het Bat. genootschap, over de wetenschappelijke onderzoekingen op Bali en Lombok, door den Hr. van Hoëvell gezegd werd, is eene vertaling opgenomen, gevolgd van een klein opstel over laatstgemeld eiland, in 1846 aan de Asiatic Society aangeboden, en van een deel van het, ook in het Tijdschr. voor N.I., IXde Jaargang, geplaatste rapport van Dr. Zollinger, over Lombok, met name van de paragraaf over de Godsdienst. De openstelling der havens van Menado en Kema vestigde den blik des uitgevers op de Minahassa, en noopte hem het opstel van den Heer Spreeuwenberg over die landstreek, in den VIIden Jaarg. van het Tijdschr., vertaald over te nemen. Elders vinden wij nog een ander, naamloos opstel over de Noordelijke of Hollandsche helft van Celebes. Dr. Zollinger leverde eene bijdrage tot de kennis van de Do Dongo, een menschenstam op Sumbawa, Dr. Bleeker eene andere voor de Ichthyologie van dat eiland. De laatste, in het Hollandsch nimmer uitgegeven, werd, wegens het ophouden van het Natuur- en Geneeskundig Archief en van het Tijdschrift voor Neêrlandsch
Indië, regtstreeks aan den uitgever van het Singapoersche Tijdschrift gezonden; ook de eerste is, voor zooveel ik weet, nergens elders gedrukt. Een paar

{==791==} {>>pagina-aanduiding<<}
kleinigheden, Floris en Samau betreffende, werden uit het Tijdschr. v. N.I. vertaald; zoo ook een opstel van Dr. Bleeker over den berg Tankoeban Prahoe op Java. Tot de kennis der taal van Timor en de eilanden, die zich vandaar tot aan Nieuw Guinea uitstrekken, werd eene bijdrage geleverd door den Heer Earl.
Slechts weinige opstellen blijven mij ter vermelding over. De eerwaarde Heer Stronach zond van Amoy een klein opstel, over hetgeen door de Chinezen als voorwerpen van godsdienstige vereering beschouwd wordt. De gewezen resident van Singapoera, John Crawfurd, als schrijver der ‘History of the Indian Archipelago’ bekend, zond uit Engeland een uitvoerig opstel over de Maleische en Polynesische talen en rassen, en later een nieuw ontwerp om Maleische klanken door Romeinsche letters voor te stellen, en eenige beschouwingen over de Alphabets in den Archipel gebruikelijk. De Heer Oxley gaf eene verhandeling over de teelt der muskaatnoten. Het laatste artikel in dezen geheelen jaargang is aan het verblijf en het streven van den Heer van Hoëvell in Neêrlandsch Indië gewijd; zijn vertrek naar Europa gaf daartoe aanleiding. Warme sympathie en levendige toejuiching vallen ten deel aan zijn rusteloos streven, om voor de belangen der wetenschap en der Christelijke beschaving op Java werkzaam te zijn.
Ons verslag zal getoond hebben, dat ‘the Journal of the Indian Archipelago,’ zoowel in Indië als in Europa, met belangstelling is ontvangen, en van alle kanten aanmoediging en ondersteuning gevonden heeft. Ook van de zijde der geletterden in Nederlandsch Indië heeft die belangstelling niet ontbroken; terwijl wederkeerig van den kant des uitgevers volkomen regt is gedaan aan hunne rustelooze pogingen, en veel toegebragt om de vruchten hunner nasporingen meer algemeen bekend te maken. Het Singapoersche Tijdschrift is een band van vereeniging geworden voor de beoefenaars der wetenschap, zoowel in de Britsche als in de Nederlandsche bezittingen in den Archipel. Op dit veld zwijgt de naijver en de nationale antipathie, en worden gevoelens van onderlinge achting en wederkeerige erkentenis van elkanders streven gekweekt, die niet kunnen nalaten ook op de politieke en commerciële verhoudingen op den duur een gunstigen invloed uit te oefenen. Indien de vertalingen uit Nederlandsche schriften, in de beide beschouwde jaargangen van dit Tijdschrift opgenomen, nuttige wenken geven aan den Britschen staatsman en handelaar, omgekeerd is ook uit vele opstellen van Britsche schrijvers, hier voorkomende, voor ons Nederlanders vruchtbare kennis te putten. Het verslag van Dr. Horsfield over Banka is wel het meest in het oogloopende, maar niet het eenige voorbeeld. Ofschoon de uitvoering, en vooral de correctie, van het Singapoersche Tijdschrift nog veel te wenschen overlaten, en de lithographiën niet beter zijn, dan die te Batavia voor het Tijdschr. voor N.I. werden vervaardigd, kunnen wij het met vrijmoedigheid aan de bijzondere opmerkzaamheid onzer landgenooten aanbevelen. Wij wenschen hartelijk, dat wat er nuttigs uit dit Journaal te leeren valt, voor onze regering en onzen handel niet zal verloren gaan!

P.J. VETH.


{==792==} {>>pagina-aanduiding<<}

Het Wisselregt der XIXde eeuw. Naar aanleiding van de Allgemeine Deutsche Wechsel-Ordnung, onderzocht en vergeleken door Mr. S. Vissering. (Met den oorspronkelijken tekst, der Wechsel-Ordnung als bijlage.) Amsterdam, P.N. van Kampen. 1850. LII en 260. bl. 8o.

‘De wisselcirculatie is in den koophandel hetgeen de omloop van het bloed in 's menschen ligchaam is. Gelijk het ligchaam door dien omloop ondersteund wordt, en, wanneer deze ophoudt, kwijnt en bederft, zoo kan geen koophandel bloeijen, indien men de wissel-circulatie wegneemt.’
Met deze woorden van Leyser vangt van der Linden, in zijn ‘Regtsgeleerd Practicaal en Koopmans Handboek,’ de afdeeling: ‘van het Wisselregt’ aan. Sedert den tijd dat deze beeldspraak den wissel voorstelde als levensvoorwaarde van den handel, is het belang daarvan althans niet verminderd. De talrijker betrekkingen tusschen de meest verwijderde plaatsen, de vermenigvuldiging der handels-ondernemingen, op breeder schaal gedreven, de grootere behoefte daardoor veroorzaakt aan uitgebreider kapitalen, waaraan het crediet zoekt te voldoen door zijne ontzagchelijke ontwikkeling - al deze oorzaken werken zamen om het gewigt te verhoogen, dat steeds in den handel aan wisselomloop is toegekend. De wetgeving heeft dat gewigt nimmer uit het oog verloren; in alle handeldrijvende landen werden tot vervulling van wisselverbindtenissen strengere dwangmiddelen verleend dan bij andere verpligtingen het geval was, en op spoediger wijze ten uitvoer gelegd dan anders de bedachtzame langzaamheid der regtspleging toeliet.
Doch welke zijn die verbindtenissen uit een' wissel ontstaande? Welke is de aard der handeling en welke zijn hare gevolgen? De handel antwoordt door het gebruik: hij bedient zich van den wissel als betaalmiddel en houdt het er voor, dat ieder, die er mede betaalt, voor de geldigheid er van instaat 1.
De wetenschap had haar antwoord niet zoo spoedig gereed; schoon de wetgeving (meest zeer onvolledig en bijzonder den vorm regelend) bekrachtigde wat algemeen door het gebruik was aangenomen; de regtsgeleerdheid zocht inmiddels onder hare vaste, overgeleverde begrippen te vergeefs naar een beginsel, dat regels aan de hand konde geven, om de verschillende handelingen, die een wissel in zijnen omloop medevoert, te beoordeelen en poogde vruchteloos daaraan eene plaats te wijzen in haar eenmaal gesloten systeem. Geen der regels, die andere betrekkingen beheerschten, en bestemd waren om voor alle te dienen, wilde passen op dit verschijnsel; om ze passend te maken breidde men ze uit of kromp ze in, tot de uitzonderingen den regel

{==793==} {>>pagina-aanduiding<<}
vernietigden. Zoo is onze tegenwoordige wetgeving ontstaan, overgenomen, wat de hoofdbegrippen aangaat, uit den Franschen Code de Co, die zelf, als zoo veel andere deelen der Fransche wetgeving, Pothier tot gids nam.
Volgens deze wetgevingen is een wisselbrief het gevolg van een wisselcontract en bevat eene handeling, gedeeltelijk uit koop, gedeeltelijk uit lastgeving zaamgesteld.
De betrekking tusschen trekker en nemer en tusschen alle volgende houders onderling, is koop en verkoop, met verpligting tot vrijwaring; die tusschen trekker (en volgende houders) en betrokkenen is lastgeving; het accept is aanneming van den gegeven last. Dit zijn de beginselen, die na lange beraadslagingen en herhaalde omwerking (waarvan Mr. Vissering de belangrijke geschiedenis in de § 4 zijner Inleiding mededeelt) ook door den Nederlandschen wetgever zijn aangenomen, doch waarvan in de uitwerking telkens wordt afgeweken. En niet enkel in bepalingen van minder gewigt, maar in de hoofdregels zelven. De bevoegdheid b.v. van den houder, om van den acceptant betaling te vorderen, is in strijd met het wettelijk stelsel, daar immers de aanneming van eenen last slechts aan den lastgever alléén regten verschaft en voor hem alleen eene actie tot vervulling doet ontstaan. Doch wij verwijzen naar het werk van Mr. Vissering, tot regtvaardiging van onze stelling: dat de uitzonderingen den regel vernietigen, en wij houden het er voor, dat men na de lezing gemakkelijk het gevoelen van dien schrijver zal aannemen (xxxviii) ‘dat de wet er niet te slechter om geworden zou zijn, zoo men zich hier en daar nog eenige meerdere afwijkingen had veroorloofd.’
Met andere wetgevingen, de Engelsche uitgezonderd, zag het er weinig beter uit. Het Hongaarsche wisselregt alleen naderde meer de nieuwe begrippen door Einert en Liebe voorgestaan 1; in anderen was het Fransche en Nederlandsche stelsel gevolgd; een aantal anderen hield zich bezig met pogingen tot hervorming, meer of minder doortastend. In Duitschland zochten de verschillende staten die hervorming gezamenlijk tot stand te brengen, en waren te midden van de groote gebeurtenissen, door Mr. Vissering in zijne Inleiding zoo levendig herdacht, gelukkig genoeg tot de vaststelling te geraken van een volledig Duitsch Wisselregt, hetgeen de uitkomsten der wetenschap bekleedde met het gezag der wet.
Deze, door beroemde geleerden en ervaren kooplieden ontworpen wet, slaat een' geheel anderen weg in dan waarop Pothier en de meeste Europesche wetgevingen haar waren voorgegaan. Zonder op te klimmen tot de redenen, die wissels doen vervaardigen of aanleiding geven tot hun ontstaan, scheidt zij den wissel streng van het wisselcontract af; aan het gemeene regt laat zij ter beoordeeling over, welke regtsbetrekkingen uit het laatste ontstaan - want in elk bijzonder geval kunnen die verschillen. De wisselwet bekreunt zich niet om de oorzaak, zij regelt slechts de gevolgen van den wissel en bepaalt de regten die het uitgeven, nemen, overdragen, accepteren en al dan niet betalen tusschen de opvolgende houders en handelende personen te weeg brengt. Zij blijft niet hangen aan den vorm van lastbrief, welken

{==794==} {>>pagina-aanduiding<<}
de wissel enkel aan de omstandigheden, waaronder hij geboren werd, te danken heeft; maar zij dringt door dien vorm heen om den aard der handeling op te sporen, die in elken vorm dezelfde blijft. En zoo komt zij tot de erkenning, welke de breede grondslag van het geheele stelsel wordt: dat de wissel, in het gebruik, een betaalmiddel is voor ieder die er zich van bedient, van den trekker af tot den laatsten houder toe; en dat hij, als regtsvoorwerp, eene belofte van betaling is, eene eenzijdige verbindtenis, die uit den vorm alléén ontspruit en aan dien vorm steeds verbonden is.
Dit begrip is het, dat, meestal consequent volgehouden, den kern uitmaakt van de Duitsche Wechsel-Ordnung. Hare exegetische en kritische beschouwing, waaraan eene doorgaande vergelijking, voornamelijk met de Nederlandsche, maar ook met de Fransche en Engelsche wetgeving verbonden wordt, vormt den inhoud van het hier aangekondigde werk. Een verdienstelijke arbeid voorzeker, en belangrijk niet slechts voor den regtsgeleerden maar ook voor den koopman. voor wien kennis der in den buitenlandschen wisselbrief vereischte vormen, der tijdsbepalingen voor vertoon en protest, der maatregelen bij vermissing en bij non-acceptatie te nemen, onontbeerlijk mag heeten en wien het tevens zeer raadzaam is de gevaren te kennen, waaraan het gireren van eene kopij b.v., en de beperkende endossementen op een' buitenlandschen wissel hem, als houder, kunnen blootstellen.
Voor den regtsgeleerden verdient dit werk uit tweeërlei oogpunt in hooge mate de aandacht. Vooreerst vindt hij hier eene heldere uiteenzetting van het geheele stelsel der Duitsche Wisselwet en der gronden waarop het gebouwd is, en ten anderen geeft de vergelijking met de Nederl. wetgeving den schrijver telkens aanleiding tot beschouwing van wat bij ons regtens is, zoodat een nagenoeg doorloopende Commentaar van de bij ons geldende bepalingen daarvan de vrucht is. Scherpe tegenstelling van de verschillende standpunten, waarop de beide wetgevers zich stelden, beheerscht die geheele vergelijking, die - het is bijna overbodig het te vermelden - niet ten voordeele van het hier bestaande uitvalt. Maar het kwam ons voor dat de schrijver - schoon hij herhaaldelijk de schaarsche gelegenheid aangrijpt om wat eenige onzer bepalingen boven de Duitsche doet verkiezen, te doen opmerken - echter door zijne ingenomenheid met het betere, wel eens onbillijk is jegens den Nederlandschen wetgever en wel eens gebreken vindt, waar ze inderdaad niet bestaan; terwijl aan de andere zijde de overtuiging van de waarheid, die hij in het Duitsche stelsel erkent, hem soms het valsche standpunt doet voorbijzien, dat bij de uitlegging onzer wet toch, hoe ongaarne ook, moet worden ingenomen.
Als voorbeelden van het eerste meenen wij te mogen wijzen op den strijd en de dubbelzinnigheid die (op blz. 69 en 70) in de artt. 155 en 178 beweerd wordt. Het protest, waarvan in art. 178 gesproken wordt, kan niets anders zijn dan een protest van non-betaling, want er was reeds geaccepteerd. De wisselschuld van den acceptant vervalt door het faillissement, en kan dus dadelijk ingevorderd worden, waardoor een protest van non-betaling volgen moet. Doch de schuld vervalt slechts voor zooveel hem (den gefailleerden) betreft (778 K.). De trekker is eerst op den vervaldag, inmiddels tot borgtogt gehouden. Hetzelfde zegt art. 155. De houder kan in beide gevallen slechts de uitvoering eischen van eene alternatieve verbindtenis; het regt van den houder in art. 178 beantwoordt geheel aan de verpligting van den trekker in

{==795==} {>>pagina-aanduiding<<}
art. 155. Volgens beide artt. heeft de schuldenaar de keus en art. 1309 B.W. neemt allen twijfel weg.
Even onverdiend schijnt ons het verwijt van ‘zonderlinge incorrectheid’, aan art. 149 en 152 gedaan. Dit laatste artikel spreekt algemeen van ‘wisselbrieven op zigt of op tijd getrokken,’ en niet enkel, zoo als de schrijver beweert, van eene ondersoort der tijdwissels, namelijk de wissels na zigt. Eene maand na eene vaste dagteekening, is toch zeker wel een bepaalde tijd. Bij wissels na zigt wordt de tijd bepaald door het zien; bij die na dato is de tijd vastgesteld door den datum. Beide zijn ondersoorten van tijdwissels en zijn onder de uitdrukkingen van art. 100 en 152 begrepen. Alles wat men door strenge interpretatie uit al. 2 van art. 152 zou kunnen opmaken, ware dat uso's enkel bij wissels na dato kunnen voorkomen - en deze interpretatie belet reeds het onmiddellijk voorafgaand artikel.
Op blz. 152 geeft de schrijver de voorkeur aan het oorspronkelijk Pruisisch ontwerp over de interventie, zoowel boven de Deutsche W.O., als boven onze bepalingen daaromtrent. Wij meenen ook hier voor de Nederlandsche wet de verdienste te kunnen inroepen, van meer voor de overige belanghebbenden (buiten den houder) te zorgen, dan in het Pruisisch ontwerp geschiedde. Want daar konde de houder, door een accept per honor aan te nemen, de vroegere endossanten van het regt berooven om eene zekerheid te vragen, die zij in den interveniënt welligt niet vinden. Immers § 61 ontzegt dat regt aan de endossanten, die tusschen den houder en den gehonoreerden inliggen, en verpligt hen den interveniënt in elk geval als voldoenden borg te beschouwen.
Eene plaats (wij meenen dat het de eenige is) waar het ons voorkwam dat de S. het beginsel, dat de wissel eene lastgeving bevat, bij de uitlegging van ons wetboek uit het oog verliest, is op blz. 25. De 10de § der W.O. bepaalt dat een wissel ook aan den trekker, betrokkene, acceptant of vroegeren endossant kan geëndosseerd worden en door dezen verder geëndosseerd. De S. geeft als zijne meening op, dat dit zelfde ook met onze wet bestaanbaar is. Wat den betrokkene en acceptant aangaat, schijnt ons het tegendeel te moeten volgen, uit het wettelijk beginsel van lastgeving. De eenige grond van Mr. V. is, dat geen regtsregel het verbiedt. Doch daar de wisselhandeling tusschen trekker en acceptant bij ons eene lastgeving is, moet de last als vervuld beschouwd worden en de handeling als afgeloopen, zoodra de betrokkene eens betaald heeft. De verantwoordelijkheid van trekker en endossanten is ten einde; de betrokkene kan ze niet hernieuwen, door op nieuw den vroegeren wissel in circulatie te brengen. Daarenboven zou de betrokkene door zijn endossement zich zelven een' last geven, hetgeen ondenkbaar is - en eindelijk, art. 158 onderstelt het tegendeel. Wij passen ook liever op deze bepaling toe, hetgeen de S. (blz. 36) van de endossementen ohne Obligo en ohne Ordre zegt: ‘bij de stelligheid van vorm en strenge omschrijving van het exceptioneel wisselregt, volgens haar [het Nederlandsche] stelsel, moet het aangenomen worden, dat ze ook niet stilzwijgend door haar geduld wordt.’
Deze en eenige andere punten, waar onze beschouwing van die des S. verschilt, kunnen echter, ook zoo onze zienswijze de ware mogt zijn, geenen invloed uitoefenen op de uitkomsten van het geheel. Men vindt die uitkomsten zaamgetrokken in de uitvoerige Inleiding, waar in sierlijken vorm en boeijenden stijl de beginselen der beide wetgevingen worden uit een gezet en aan de Duitsche uithoofde der waarheid van haar hoofd denkbeeld, hare helderheid en consequentie,

{==796==} {>>pagina-aanduiding<<}
een niet te betwisten voorrang wordt toegekend boven de Nederlandsche, als valsch in beginsel, duister in redactie en onlogisch in haren zamenhang. Van waar die verwarring en onjuistheid, - gebreken, die niet uitsluitend onze, maar bijna alle nieuwere wetgevingen op dit punt kenmerken? Van waar dat de nieuwere regtswetenschap zoolang onmagtig was om feiten te ontleden en te regelen, die toch zoo bij uitstek aan hare eigene maatschappij eigen zijn, in eigen behoeften moeten voorzien en zich in zoo groot aantal, onder hare oogen, dagelijks herhaalden? Het was, om met den S. te spreken, omdat ‘de eenzijdige en bijna uitsluitende studie van het Romeinsche regt, vooral in Duitschland, maar ook in Frankrijk en, aanvankelijk minder, maar later evenzeer in Nederland, de zelfstandige en eigenaardige ontwikkeling eener nieuwe maatschappij met nieuwe regtsbetrekkingen, behoeften en begrippen deed over het hoofd zien.’ In stede van in het Romeinsche regt slechts het model te bewonderen voor consequente ontwikkeling van een historisch gegeven en het als onwaardeerbare school te beschouwen voor juridische logica, maakte men er een alomvattend wetboek van, in welks regelen de meest vreemde toestand moest worden ingewrongen, op gevaar af van ze te verminken. ‘In het lange tijdperk, waarin de Klassiek de Letterkunde beheerschte, beheerschte het Romeinsche Regt de Regtswetenschap, en dezelfde geest, die Shakespeare in het keurslijf der scholastieke tooneelregelen persen wilde, spande de regtswetenschap op het Procustusbed van het Corpus Juris.’ De Letterkunde heeft zich weten vrij te maken van dien dwang; aan Shakespeare is het eindelijk geoorloofd oorspronkelijk en naar eigen aard groot te zijn; maar de Regtswetenschap begint zich pas op te rigten van haar smartelijk bed en gaat nog voor 't grootste deel gebukt onder den zwaren last van vreemde vormen. Daarom is dan ook het Regt, - waarin zich anders de nationaliteit zoo sprekend pleegt uit
te drukken en waardoor zij zelve weêrkeerig gevoed wordt - bij ons geen deel van het volksbewustzijn. Die eigenschap, welke het in de oudere Maatschappijen evenzeer bezat als de Godsdienst, kan het slechts herwinnen door hervorming, die het in overeenstemming brenge met eigene behoeften, onder eigenaardige omstandigheden geboren en ontwikkeld. Ook daarom is de ‘Deutsche W.O.’ eene merkwaardige verschijning, omdat zij toont welke rijke vruchten men zich mag beloven van historische regtsbeoefening en getrouwe opmerking van eigen maatschappelijk leven, - door welke alleen zoodanige hervorming kan worden voorbereid.

AUG. PHILIPS.









{==1==} {>>pagina-aanduiding<<}

De Edomieten en Nabateërs.

Eene Historische Studie.

Weinige landen hebben in de Oude Geschiedenis, in verhouding tot hunne uitgestrektheid, eene merkwaardiger rol vervuld, dan het kleine schiereiland tusschen den Heroöpolitaanschen en Elanitischen boezem der Roode zee besloten, en zijne noordwaartsche voortzetting tot aan de grenzen van Palestina. Het zal misschien wonderspreukig luiden, wanneer wij onze overtuiging uitspreken, dat na het Beloofde land en Phoenicië, het gezegend Nijldal, Hellas met den Peloponnesus, Latium en Hetrurië, naauwelijks eenige andere plek der oude wereld in hooger mate de opmerkzaamheid van den geschiedvorscher verdient, dan het verachte gewest, dat, door een zonderling misverstand, veelal den naam van Steenachtig Arabië draagt. Slechts door zwervende horden bewoond en sints lang geheel vreemd geworden aan de vroegere beschaving, welvaart en weelde, is het aan de meesten slechts bekend als de woestijn, waarin de Kinderen Israëls, tot straf voor hunne zonden, veertig jaren lang onder allerlei ontberingen moesten omzwerven, - als de woestijn, die nog heden alleen door Bedowienen-stammen doortrokken wordt, in immerdurende veete en krijg met elkander gewikkeld; en de naam van Arabia Petraea, van het eenmaal wereldberoemde Petra, een middelpunt van handel en kunst, ontleend, is zoozeer door later geslachten in zijne ware beteekenis mis

{==2==} {>>pagina-aanduiding<<}
kend, dat men daarbij alleen aan de rotsen denkt, die een groot deel dezer landstreek bedekken, en de merkwaardigste stad, die welligt immer gebloeid heeft, geheel en al uit het oog verliest. En toch zal het mij weinig moeite kosten, bij diegenen mijner lezers, welke niet geheel vreemdeling zijn in de oude geschiedenis, door eenige weinige herinneringen de overtuiging te wekken, dat de rol allergewigtigst moet geweest zijn, door dit gewest voormaals in de geschiedenis der beschaving en van het handelsverkeer der volken gespeeld. Reeds van de vroegste tijden af, deels door spelonkbewoners, de Horieten, deels door de zwervende stammen van Amalek en Midian, deels door koloniën der nijvere Egyptenaars, die zich, volgens de onwraakbare getuigenis der monumenten, sedert de koningen der twaalfde dynastie, de ertsaderen van het westelijk gebergte ter bewerking geopend hadden, bewoond, verschafte het later vaste woonplaatsen aan het met de Hebreën verwante volk der Edomieten, van de vroegste tijden af merkwaardig door zijne staatsregeling, beroemd om zijne wijsheid. Aan het talrijk kroost van Israël, der Egyptische tyrannij ontvlugt, verleende het vervolgens, gedurende jaren lange omzwerving, eene schuilplaats, en, ofschoon niet zonder bijzondere en wonderbare beschikkingen der Voorzienigheid, al wat tot levensonderhoud voor hen en hun vee werd vereischt. Hier gaf Jethro, der Midianieten stamvorst, wijze raadgevingen aan Mozes voor het bestuur van zijn volk; hier werd, onder donderen en bliksemen van den Sinaï, aan het kroost van Israël de wet verkondigd, die de wijsheid van Solon en Lycurgus, van Numa en Charondas te schande maakt. Hier voerde David, de Oorlogsman, of liever zijn veldoverste Joab, met onverbiddelijke gestrengheid den krijg tegen de Edomieten, die hij aan Israël cijnsbaar maakte, en bouwde Salomo, de Vredevorst, te Elath en Ezeon-geber, de schepen die naar Ophir voeren en de ongekende schatten 
van Indië aan het licht bragten. Hier zien wij de Edomieten, sedert de laatste jaren van Salomo, een hardnekkigen maar vaak rampspoedigen kamp voeren tegen Juda, voor de herovering of het behoud hunner onafhankelijkheid, nu eens tevens door Moab, dan eens door Ismaëls nakroost, de zwervende stammen

{==3==} {>>pagina-aanduiding<<}
der Kedarenen en Nabateërs bestookt, tot zij, door de Chaldeërs bedreigd, zich met hen tegen Juda verbinden, juichen in den val van Jeruzalem, en, een deel van den buit aan zich brengende, zich in het zuiden van Juda tot Hebron nestelen. Inmiddels zien wij de grondslagen leggen voor het door rijkdom en handelsverkeer magtige rijk der Nabateërs, en in Edoms zuidelijk deel, welhaast bij het nieuwe rijk ingelijfd, de aêloude Rotsstad (Petra) tot de hoofdstad verheffen van dien pas verrezen staat. Wij zien later de vorsten uit het Makkabesche huis den ouden krijg met de Edomieten voortzetten, maar met de Nabateërs vriendschappelijke betrekkingen aanknoopen; wij zien de eerstgenoemden door Johannes Hyrcanus geheel ten onder gebragt, tot de besnijdenis gedwongen en bij den Joodschen staat ingelijfd, terwijl het rijk der laatsten gedurig in magt en aanzien toeneemt. Wij vinden welhaast in Petra het middelpunt en de stapelplaats van den handel tusschen het Oosten en Westen, terwijl de naam en roem van Arabia Petraea zich over de geheele beschaafde wereld verbreidt. Straks zien wij in Herodes, die kort te voren vruchteloos aan het hof van Petra eene schuilplaats gezocht had, door eene zonderlinge gril der fortuin, een Idumeesch geslacht op den troon van David verheffen, en later, na het uitbreken van den oorlog der Joden met de Romeinen, door Simon den zoon van Gioras, de vreesselijke bedreigingen van Israëls profeten aan de Edomieten voltrekken, en met de verwoesting van Jeruzalem hun naam geheel uit de geschiedenis verdwijnen. Inmiddels toont de geschiedenis ons de Nabateërs nu eens met de Romeinen in krijg gewikkeld, dan eens door hen om bijstand tegen andere vijanden aangezocht, maar, dank zij der sterke ligging hunner hoofdstad, tot aan de regering van Trajanus hunne onafhankelijkheid handhavende. Maar ook na de onderwerping zien wij de handelsgrootheid van Petra voortduren en zelfs nog eene hoogere 
vlugt nemen, ofschoon zij, misschien ten gevolge van het toenemend regtstreeksch verkeer tusschen Indië en Egypte, slechts korten tijd stand houdt. Terwijl de Rotsstad onder de Christen-keizers nog herhaaldelijk als zetel van den metropolitaan-bisschop van Palaestina Tertia vermeld wordt, zien wij met den laatsten harer bekende bisschoppen, Theo-
{==4==} {>>pagina-aanduiding<<}
dorus, in het begin der VIde eeuw, haar laatste spoor uit de geschiedenis verdwijnen. De klassieke grond des schiereilands van den Sinaï wordt op nieuw meer en meer aan zwervende horden prijs gegeven en verliest zijne beteekenis in de geschiedenis der menschheid. Het was alsof alle sporen der vroegere beschaving en weelde waren uitgewischt, toen in onze dagen de oogen van verbaasde reizigers in eene enge vallei, van alle kanten schier door loodregt afdalende bergen ingesloten, de aêloude Rotsstad wedervonden, eenzaam en verlaten, maar nog in hare slechts ten halve vernielde, grootendeels in de rotsen uitgehouwen praalgestichten, de overblijfselen vertoonend harer voormalige grootheid, de getuigen van den rijkdom en kunstzin, die haar eenmaal onderscheidden.
Het moet belangrijk zijn de geschiedenis van dit gewest, die ik hier in groote trekken schetste, in bijzonderheden te kunnen nagaan, - belangrijk vooral in onzen tijd, die de veroveringen in het gebied van handelsverkeer, nijverheid, beschaving, te regt zoo veel hooger stelt dan de schoonste lauweren, die de krijgsgod om het hoofd zijner gunstelingen vlecht. Maar, helaas! die bijzonderheden liggen voor ons schier geheel in het duister, en uiterst gering is de kans, dat immer daarvan zooveel aan het licht zou gebragt worden, als onzer weetgierigheid eene matige bevrediging zou kunnen schenken. Het weinige wat ons van de geschiedenis des schiereilands van den Sinaï thans nog toegankelijk is, klinkt ons in het oor als eene liefelijke melodie, maar op zoo grooten afstand van ons gespeeld, dat slechts eenige weinige der meest geruchtmakende toonen tot ons gehoor kunnen doordringen; wij verstaan hun onderlingen zamenhang niet en kunnen ons naar willekeur honderderlei voorstellingen maken van de tusschenbeide liggende noten, die hen met elkander verbinden. Echter is het onmiskenbaar, dat de groote vorderingen, die, in de allerlaatste jaren, in de verklaring en kritiek des Ouden Testaments zijn gemaakt, de vlijt en zorg, waarmede de getuigenissen van Oostersche en Westersche schrijvers met elkander vergeleken zijn, de onvermoeide pogingen van moedige en schrandere reizigers, om inlichtingen ter plaatse zelve te verzamelen, over menig duister

{==5==} {>>pagina-aanduiding<<}
punt een zeer ongewacht licht hebben doen opgaan, en het mogelijk maken, in het verhaal van verschillende episoden uit de hier in groote trekken voorgestelde geschiedenis meer zamenhang te brengen, dan welligt menigeen vermoedt. Aan eene geheel aaneengeschakelde geschiedenis van het gansche Arabia Petraea, is zeker vooralsnog niet te denken. Wat de overoude kolonisatie der Egyptenaars in dit schiereiland betreft, wachten wij de nadere mededeelingen van Lepsius; nog belangrijker vermeerdering onzer kennis mogen wij welligt te gemoet zien van de wederopvatting der studie van de talrijke opschriften in de rotsen van het zuidelijk deel des schiereilands, door den vroegen dood van prof. Beer zoo ontijdig afgebroken; van voortgezette doorzoeking der rijke mijngroeven van de Arabische literatuur mogen wij misschien nog de opsporing van eenige brokken kostbare erts verwachten, gelijk Noweiri's berigt omtrent de reize van Sultan Bibars naar de ruïnen van Petra, door Quatremère aan het licht gebragt. Maar het is zeer te betwijfelen, of dit alles ons ooit den sleutel zal in handen geven tot verklaring van de weinige bijzonderheden, aangaande de in dit gewest rondzwervende stammen der Midianieten, Kenieten, Amalekieten, Kedarenen, hier en daar in het Oude Testament voorkomende; of het ons ooit zoover brengen zal, dat wij de Geschiedenis van der Israëlieten togt door de woestijnen van het schiereiland, in den historischen zamenhang van al hare bijzonderheden, volledig zullen verstaan; of het ooit over het moeijelijk vraagstuk der vaart naar Ophir, als vroegste regtstreeksch verkeer tusschen Arabia Petraea en Indië, een nog helderder licht zal doen opgaan, dan door het grondig onderzoek van Lassen daarover ontstoken schijnt. Bij al het hier opgenoemde, dat deels nog geene vollediger behandeling gedoogt, dan in elk Handboek voor de kennis der Bijbelsche Oudheid te vinden is, deels in den jongsten tijd zoo naauwkeurig door anderen 
behandeld is, dat ik wanhopen zou daarover iets nieuws te kunnen bijbrengen, ben ik thans niet voornemens meer dan welligt hier en daar in het voorbijgaan stil te staan. Ik wil slechts beproeven in dit opstel, met de middelen, die de nieuwste onderzoekingen, vooral op het veld der Bijbelsche kritiek, te mijner beschikking

{==6==} {>>pagina-aanduiding<<}
stellen, een zooveel mogelijk aaneengeschakeld verhaal van den opgang, bloei en ondergang der Edomietische en Nabatesche staten te geven, welker lotgevallen ten deele in elkander zijn geweven, - een verhaal dat, zelfs wat de laatsten betreft, mij ook na Quatremère's bekende ‘Mémoire sur les Nabatéens’ nog niet geheel nutteloos of overbodig toeschijnt.

I.

Ligging en grenzen van Arabia Petraea. - De Horieten, oudste bewoners van het gebergte Seïr. - Togt van Kedor-Laomer door Arabia Petraea. - Esau, de stamvader der Edomieten. - Zijne huwelijken. - Zijne afstammelingen uit de Hethietische linie. - Verhouding der Amalekieten tot de Edomieten. - De Ismaëlietische linie. - De Horietische linie. - Twaalftal der Edomietische stammen. - Verdeeling van Edom in twaalf distrikten. - Ondergang der Horieten.
Gelijk, bij het bepalen der ware spelling, afkomst en uitspraak der woorden om den voorrang dingen, en, daar zich de regten van geen van beiden laten loochenen, een vaak onbeslechtbaren strijd te weeg brengen, zoo vindt ook de geograaf, bij schier alle grensbepalingen van landen en gewesten, een dergelijken strijd tusschen natuurlijke gesteldheid en historische ontwikkeling. Eenige willekeur is ook hier doorgaans van elke beslissing onafscheidelijk. Het groot Arabisch schiereiland is van drie zijden zoodanig door de Roode zee, den Indischen Oceaan en den Perzischen zeeboezem ingesloten, dat hier geenerlei twijfel omtrent de begrenzing bestaan kan. Doch eene denkbeeldige lijn van de noordelijkste punt des Elanitischen zeeboezems tot aan die van de Perzische golf getrokken, moge de natuurlijkste be-
{==7==} {>>pagina-aanduiding<<}
grenzing van dat uitgestrekte gewest ten noorden zijn, door de geschiedenis wordt die bepaling gewraakt. De groote woestijn, ten oosten van Palestina tot aan den Euphraat gelegen, wordt door de ouden op historische gronden tot Woest-Arabië gerekend, en zelfs de natuur begunstigt die bepaling door de gelijke gesteldheid van den bodem in dit gewest en de aangrenzende centraaldeelen van het groote schiereiland. Maar ook het schiereiland van den Sinaï wordt sedert Ptolemeüs tot Arabië gerekend, waarvan het echter scherp door natuurlijke grenzen gescheiden is. Indien de Heroöpolitaansche zeeboezem het ten westen slechts gedeeltelijk van Egypte scheidt, en de lijn, die van daar over de landengte van Suez tot aan de Middellandsche zee de verdere begrenzing zal teekenen, schier naar verkiezing kan getrokken worden; indien eveneens alleen op historische gronden een volslagen willekeur te vermijden is in de bepaling van de rigting der lijn, die, van de zuidspits van het Asphaltmeer tot aan de Middellandsche zee, de grens tegen Palestina uitmaakt; zoo schijnt daarentegen dit kleine schiereiland tegen het groote Arabische zoo 
scherp begrensd, dat wij het slechts natuurlijk moeten vinden, dat de Arabische geografen het nimmer als een deel van hun Vaderland aanmerken. Wanneer wij de lijn van de noordspits des Elanitischen zeeboezems tot aan die der Perzische golf als noordelijke grens van Arabië laten gelden, dan springt dit reeds van zelve in het oog; maar zelfs ten aanzien der noordwaarts vandaar zich voortzettende woeste streken van Arabia Deserta, is het Sinaitisch schiereiland door de diepe vallei el-Arabah, die het zuideinde der Doode zee met de Elanitische golf verbindt, zoo kennelijk bepaald, dat omtrent de natuurlijke grensscheiding geenerlei twijfel kan bestaan. Maar hier, gelijk zoo vaak, heeft zich de verbreiding van volken en staten door geenerlei natuurlijke grenzen laten binden. Het gebergte Seïr, thans Esch-Scherah, van ouds de hoofdzetel van de magt der Edomieten, bepaalt de Arabah ten oosten, en ligt dus juist gesproken buiten de aangewezen natuurlijke grens; en Petra, de hoofdstad, vroeger der Edomieten, later der Nabateërs, in het hart van dit gebergte gelegen, zou inderdaad tot Arabia Deserta moeten gerekend worden, indien

{==8==} {>>pagina-aanduiding<<}
niet beide volken, maar vooral de Edomieten, hun grondgebied aan de westzijde der Arabah en langs de zuidelijke grenzen van Palestina, met voor ons thans niet te bepalen en zeker op onderscheidene tijden zeer verschillende grenzen, hadden uitgebreid, waardoor Petra en de geheele aangrenzende bergstreek, tot waar zij oostwaarts in de woestijn verloopt, met het schiereiland van den Sinaï in de geschiedenis onafscheidelijk verbonden is. Dat gebergte van Edom of Seïr stoot ten zuiden op den Elanitischen zeeboezem, en is ten noorden begrensd door den Wady el-Ahsa, in de H. Schrift Wilgenbeek genoemd¹, die in het zuideinde der Doode zee valt, en oudtijds doorgaans de grens tusschen Edom en Moab schijnt te hebben gevormd. Dat het Nabatesche rijk zich noord- en oostwaarts verder dan het Edomietische zal hebben uitgestrekt, neemt niet weg, dat ditzelfde gebergte van Edom steeds de hoofdzetel was zijner magt, vanwaar het zich ook westwaarts aan de andere zijde der Arabah had uitgebreid. Het gebergte Seïr is dus het voorname tooneel der gebeurtenissen, zoowel van vroegeren als lateren tijd, die wij na deze korte geographische voorbereiding te schetsen hebben.
Als oudste bewoners van dit gebergte leert ons de Heilige Schrift de Horieten kennen, een volksstam, die nimmer onder de Kanaänesche gerekend wordt, en welks naam² hen ons als eene soort van spelonkbewoners of Troglodyten doet kennen. Voor deze aartsvaderlijke levenswijze, die wij bij de Troglodyten van Afrika aan de westzijde der Roode zee, bij de Cureten of oudste bewoners van Creta, en nog in veel later tijd bij de bewoners van het woeste landschap Trachonitis terug vinden, verschafte de overvloed van grotten en rotsspleten in het gebergte Seïr eene gunstige gelegenheid; ja wij mogen veilig aannemen, dat de bewoners van Petra, toen zij zich hunne woningen en graven in de rotsen uithieuwen, slechts den wenk der natuur volgden, en zich ten deele van de reeds aanwezige gesteldheid des terreins bedienden. Slechts zeer weinig is ons van dit volk, meest in den vorm van een geslachtsregister³, opgeteekend; en dat weinige biedt den verklaarder nog schier onoverkomelijke zwarigheden aan. In dat gedenkstuk worden de Ho-
{==9==} {>>pagina-aanduiding<<}
rieten zonen van Seïr genoemd, en hun dus een stamvader toegekend van denzelfden naam, als de bergstreek waarin hunne woonplaats gevestigd was. Men zou daaruit opmaken, dat het gebergte naar dien stamvader genoemd was; doch daar de naam Seïr eigenlijk ruig beteekent, en dit woord de gesteldheid van het terrein dezer landstreek onverbeterlijk teekent, mist ook het gevoelen geene gronden van aanbeveling, dat Seïr alleen voor den naam des landschaps, ‘zonen Seïrs’ voor synoniem met Seïrieten of bewoners van Seïr houdt (gelijk dan ook later de Edomieten zelven onder dien naam voorkomen⁴), en in Seïr den Horiet slechts een van het volk geabstraheerden idealen stamvader ziet, gelijk zij ons uit de Grieksche geschiedenis in een Ion, Dorus, Aeolus, uit onze eigene in een Bato, Friso en Gruno bekend zijn. Dat in de Oostersche Genealogiën, bepaaldelijk ook in die des Ouden Testaments, dikwijls zulke ideale stamvaders voorkomen, is ontegenzeggelijk. Het was een algemeen gebruik, waar de naam eens stamvaders onbekend was, daarvoor in de geslachtsregisters dien van land of volk zelf te plaatsen, en de Heilige Schrift verbergt dit zóó weinig, dat zij ons in de bekende stamtafel der volken, Genesis X, den Jebusiet, den Emoriet, den Girgasiet, enz., als zoo vele stamvaders van de gelijknamige Kanaänesche stammen voorstelt. Als zonen, d.i. in afzonderlijke stammen vereenigde nakomelingen van dezen Seïr, worden vervolgens Lotan, Sobal, Zibeon, Ana, Dison, Ezer en Disan opgenoemd; want dat wij onder deze namen niet enkel bijzondere personen, maar tevens geheele naar hen genoemde stammen te verstaan hebben, blijkt ten duidelijkste daaruit, dat vervolgens van een stamvorst of Sjeikh van Lotan, van Sobal en van al de overigen gesproken wordt.⁵. Deze zeven stammen waren nog in wezen toen Esau, de stamvader der Edomieten, het eerst met de Horieten in aanraking kwam; zij waren toen vermoedelijk ieder weder in eenige familiën gesmaldeeld, eene omstandigheid, aan welke wij de bewaring van de namen van sommige, hetzij zonen, hetzij meer verwijderde afstammelingen, van elken der zeven Horietische stamvaders zullen te danken 
hebben⁶.
Reeds in den tijd van Abraham bewoonden de Horieten

{==10==} {>>pagina-aanduiding<<}
het gebergte Seir, waarvoor ons in het merkwaardige en zeker overoude veertiende hoofdstuk van Genesis eene getuigenis bewaard is⁷. In meer dan één opzigt verdient ook hier dat belangrijk gedenkstuk onze opmerkzaamheid. Kedor-Laomer, de Koning van Elymaïs, een landschap aan gene zijde van den Euphraat, aan de Perzische golf gelegen, ondersteund door drie met hem verbonden Koningen, onderneemt eenen krijgstogt tegen de volken, die langs en in het dal van den Jordaan en de Arabah wonen, toen nog niet van elkander door het kort daarna ontstane of liever vergroote Asphaltmeer gescheiden. Sodom en Gomorra, en de minder beroemde steden Adama, Zeboïm en Bela, bloeiden toen nog in het dal Siddim, welks van naphta en zwavel zwangere bodem, niet lang daarna, door bliksemvuur of eene vulkanische uitbarsting in brand geraakte en inzonk, waardoor aan een reeds vroeger hier voorhanden meer, in hetwelk zich ook toen de Jordaanstroom ontlastte⁸, eene zoodanige uitbreiding werd gegeven, dat het sedert de 
gemeenschap tusschen de Noordelijke en Zuidelijke helft der vallei versperde en van deze zijde eene natuurlijke grens werd voor de bezitters der Arabah. Al de waarschijnlijk vroeger met elkander verbonden steden, die de gemelde Pentapolis vormden, vonden bij deze vreesselijke omwenteling der natuur haar graf, met uitzondering alleen van Bela, dat later aan de Oostkust der Doode Zee, bij de monding van den Wady Kerak, onder den naam van Zoar, als bezitting der Moabieten en vervolgens der Nabatesche Arabieren, van tijd tot tijd in de geschiedenis vermeld wordt.
De ondergang der bloeijende steden van het dal Siddim en de verbazende uitbreiding, die het reeds vroeger hier aanwezige meer verkreeg, waardoor het Jordaandal, anders de natuurlijke handelsweg tusschen het groote middelpunt van den landhandel in West-Azië, Damaskus, en Elath, den sleutel van Arabië, voor de schepen der woestijn (de kemelen) onbruikbaar werd, moest noodwendig in deze streken eene groote verandering te weeg brengen, en op de welvaart van de bevolking der Arabah en de aangrenzende landen een beslissenden invloed oefenen. Wie

{==11==} {>>pagina-aanduiding<<}
zegt ons, welk een levendig verkeer met karavanen tusschen Syrië en Arabië hier welligt reeds in Abrahams tijd zal hebben plaats gevonden? Wie, dien de naauwkeuriger kennis met het oude Oosten, waarin wij thans elken dag reuzenschreden doen, het bekrompen vooroordeel van het vorig geslacht omtrent den laten oorsprong van handel en beschaving heeft doen afleggen, zal het wraken, wanneer wij de gissing wagen, dat, tijdens den togt van Kedor-Laomer, aan het bezit der Arabah als handelsweg een gewigt werd toegekend, hetwelk zelfs de beheerschers van landen, door onmetelijke steppen van haar gescheiden, op haar een begeerigen blik kon doen slaan? Kedor-Laomer had reeds vroeger de Pentapolis aan zich cijnsbaar gemaakt, maar na twaalf jaren was zij tegen hem opgestaan. Het Bijbelsch verhaal spreekt hier slechts van de vijf steden der Siddim-vallei, maar is het te denken, dat hij, zoo ver van den hoofdzetel zijner regering, alleen deze kleine streek zal onderworpen hebben? Is het niet veeleer natuurlijk, te veronderstellen, dat al de volken in deze streken, die hij thans met het zwaard tuchtigde, in de vroegere onderwerping en den afval zullen gedeeld hebben? Het berigt in Genesis plaatst, om den wille van Lot, Sodom en Gomorra geheel op den voorgrond; toch geeft het zijdelings niet onduidelijk te kennen, dat de togt van Kedor-Laomer en zijne bondgenooten nog iets anders, dan enkel de tuchtiging der Pentapolis bedoelde.
Het is bekend, dat de barre woestijn, die de geheele ruimte tusschen het Overjordaansche Palestina en den Euphraat inneemt, elk krijgsheer, dat uit de landen van den Euphraat en Tiger in de rigting van Palestina en Egypte wil voorttrekken, noodzaakt den weg over Damaskus te nemen, als het eenige middel om het doel te bereiken, zonder door gebrek en ondragelijke hitte den dood te vinden. Gelijk Kedor-Laomer en zijne bondgenooten later, door Abram nagejaagd, den togt rugwaarts over Damaskus nemen, zoo was dit ook de eenige weg, waarlangs zij bij hunnen uittogt de Pentapolis konden naderen. Waarom rukken zij niet regtstreeks op haar los, maar beginnen zij met van Damaskus af, van het Noorden naar het Zuiden, al de volken

{==12==} {>>pagina-aanduiding<<}
van het land ten oosten van den Jordaan, de Rephaïeten in Basan, de Zuzieten of Zamzummieten nabij den Jabbok, de Emieten in het land van Moab, door kracht van wapenen te onderwerpen? Van hier stond wederom de weg naar de Pentapolis open; waarom trekken zij nog verder zuidwaarts, en slaan ook de Horieten in hun gebergte ‘tot aan El-Pharan dat aan de Woestijn ligt’? Ik kan geen bevredigend antwoord op deze vragen geven, dan in de onderstelling, dat het evenzeer om de tuchtiging dezer volken, als om die der Pentapolis zelve te doen was. Merkwaardig is het, hoe alles zamenstemt om ons te dringen tot het vermoeden, dat El-Pharan niet verschilt van het in de geschiedenis des handels later zoo beroemde Elath, dat aan den Elanitischen zeeboezem zijn naam heeft geschonken. Reeds de naam El kan met groote waarschijnlijkheid voor denzelfden gehouden worden, die elders in de verschillende vrouwelijke vormen Elah, Elath en Eloth voorkomt, en Pharan schijnt de naam der bekende woestijn te zijn, hier tot nadere bepaling aan het meermalen voorkomende El toegevoegd, derzelfde, die ook in de woorden: ‘die aan [d.i. aan den ingang] der woestijn ligt,’ bedoeld is, gelijk dan ook inderdaad de meest mogelijke reden bestaat, om den Bijbelschen naam Pharan als synoniem te beschouwen met den hedendaagschen ‘Et-Tih,’ gegeven aan de woestenij, die, bij den pas van Elath aanvangende, zich vandaar west- en noordwaarts tot aan de grenzen van Palestina uitbreidt. Maar nog meer volgt de identiteit van El-Pharan en Elath uit den geheelen zamenhang van het verhaal. Eenmaal zoover zuidwaarts getrokken, dat zij met de Horieten slaags raakten, vonden Kedor-Laomer en zijne bondgenooten welligt de gunstigste gelegenheid om de Pentapolis te bereiken, door het onherbergzame en alom met eene handvol volks verdedigbare gebergte Seïr om te trekken, even als later den Israëlieten, toen zij op hunnen togt naar 
Kanaän van de andere zijde het gebied van Edom naderden, maar de bevolking hun den doortogt weigerde, geen ander middel bleef, dan op dezelfde wijze het land der Edomieten langs Elath en Ezeon-geber om te trekken⁹.
Hebben wij echter te regt gegist, dat Kedor-Laomer zich vooral in de heerschappij over den handelsweg, die Syrië

{==13==} {>>pagina-aanduiding<<}
met Arabië verbond, wilde handhaven, dan biedt zich ons nog eene andere reden aan, waarom dit gewigtig oord, om welks bezit later Edomieten en Israëlieten, Kruisvaarders en Moslemen met elkander streden, het uiterste doel van den togt werd, en gevoelen wij, dat, zonder de bezetting van deze plaats, het oogmerk daarvan slechts ten halve zou bereikt zijn. Eveneens nu als later de Israëlieten op dat punt zich omwendden, en den weg naar de woestijn van Moab insloegen, zoo was het nu ook een keerpunt voor Kedor-Laomer en zijne volgelingen, die van hier af den weg insloegen naar En-Mizpat, beter onder den lateren naam van Kades of Kades-Barnea bekend, een gewigtig punt, niet ver van Palestina's grenzen, zuidwaarts van Beër-seba, dat de bruikbaarste toegangen tot het land Kanaän van deze zijde moet beheerscht hebben, en welks ware ligging, naar alle waarschijnlijkheid, door Rowlands op eene plaats, thans nog Kodeis genaamd, is wedergevonden. Hier vonden Kedor-Laomer en zijne bondgenooten nieuwe vijanden te bestrijden in de Amalekieten, een overouden, zwervenden stam, die zich reeds toen in het schiereiland van den Sinai moet hebben genesteld, waar wij hen later meermalen, nu hier, dan ginds, nu met dezen, dan met genen volksstam verbonden, zullen aantreffen, terwijl elders zelfs tot in het hart van Palestina de sporen van hun aanwezen voorkomen¹⁰. Vervolgens trekken de Emorieten, die te Hazezon-Thamar, later Engedi woonden, en misschien met de bedreigde Pentapolis in naauwe betrekking stonden, tegen de verbonden Koningen op, maar moeten evenzeer voor de kracht hunner wapenen bukken. Eindelijk wordt aan de vijf Vorsten der Pentapolis in het dal Siddim eene beslissende nederlaag toegebragt; maar wanneer nu de verbonden Koningen, na hun oogmerk, zoo het schijnt, volkomen bereikt te hebben, door het Jordaandal aftrekken, jaagt hen Abram, die bij deze gelegenheid geheel als een magtig stamvorst voorkomt, waarschijnlijk door zijne Emorietische bondgenooten, Mamre, Eskol en Aner, met hunne knechten vergezeld, achterna tot Dan, brengt hen bij onverwachten, nachtelijken overval eene geduchte nederlaag toe, vervolgt hen tot Hoba ten noorden van Damaskus, en maakt hun een goed gedeelte van den behaal-
{==14==} {>>pagina-aanduiding<<}
den buit afhandig, dat hij in zegepraal met zich voert. Bij de redenen waarom Abram zich in dezen strijd mengde, en zijne verdere handelwijze met den behaalden buit, behoeven wij hier niet stil te staan. Wij hebben van den geheelen togt van Kedor-Laomer slechts gewag gemaakt, om over de vroegste toestanden van Arabia Petraea, zoo al geen helder licht, althans eene schemering te doen opgaan. Of de nederlagen, door de verbonden vorsten aan de Horieten en Amalekieten toegebragt, eenige duurzame gevolgen gehad hebben, en deze landen gedurende korteren of langeren tijd aan een Koning van de overzijde des Euphraats zijn cijnsbaar gebleven, is 
bij gebrek van alle aanduiding niet te bepalen. Genoeg dat de vreeselijke katastrophe, die kort daarna Sodom en Gomorra trof, door het afsnijden van den gewigtigsten handelsweg, ook den vroegen luister van Elath weder moest doen tanen, en zoo al de voorstelling niet overdreven is, die wij ons naar het gezegde van de aêloude welvaart des Horietischen volks zouden kunnen vormen, dit volk echter van dien tijd af zijn aanzien weder schijnt verloren te hebben, en niet meer in de geschiedenis vermeld wordt, dan voor zooverre het, deels overwonnen, deels met de overwinnaars verzwagerd, langzamerhand geheel onder de Edomieten versmelt.
Als stamvader van dit krijgshaftige en tevens nijvere volk, noemt ons de Heilige Schrift Esau, den zoon van Izaäk en tweelingbroeder van Jakob, die
    de stamvader van het volk Israël werd¹¹. Toen hij geboren werd, zegt de Schrift, was hij ‘ros, geheel als een haren kleed; daarom noemde men zijn naam Esau.’ Dat deze naam zooveel als ruig, met haar bedekt, beteekent, kan aan geen redelijken twijfel onderhevig zijn¹²; ook herinnert men zich, welke list Jakob bezigde, om, toen hij den blinden vader den voor den eerstgeboornen bestemden zegen aftroggelde, zich het voorkomen van den harigen broeder te geven. Uit de aangehaalde woorden laat zich ook de bijnaam Edom, d.i. rosheid of roodheid, verklaren, ofschoon de gewijde schrijver dien schijnt af te leiden van het ros- of roodkleurige linzenmoes, waarvoor Esau zijn eerstgeboorte-regt aan zijnen listigen broeder verkocht. Doch in het verklaren der eigennamen van plaatsen

{==15==} {>>pagina-aanduiding<<}
en personen veroorloven de Oosterlingen eene vrije speling aan hun vernuft, en vaak worden onderscheidene omstandigheden in het leven hunner helden met één en denzelfden naam in verband gebragt, zonder dat daarmede meer dan eene toespeling schijnt bedoeld te zijn. Ook uit de Arabische geschiedenis waren daarvan vele leerrijke voorbeelden bij te brengen. Bijnamen van het persoonlijk voorkomen ontleend, zullen intusschen wel te allen tijde de meest gebruikelijke geweest zijn. En gelijk het spelend vernuft een verband wist te ontdekken tusschen Esau's rosse kleur en het rosse moes, voor welks genot hij de voorregten zijner eerstgeboorte afstond, zoo schijnt het ook een verband gezocht te hebben tusschen den naam Esau, elders door Saïr, d.i. de ruige of harige, verklaard, en tusschen het gebergte Seïr, of het ruige, dat de woonplaats van hem en zijne afstammelingen werd¹³. Naar zijnen bijnaam Edom heet voortaan dit landschap meestal land van Edom of enkel Edom, waaruit met vergriekschte uitspraak het Idumea der Grieksche en Romeinsche schrijvers ontstond. Het volk uit hem gesproten heet doorgaans zonen Edoms of Edomieten. Dat deze namen, gelijk sommigen beweren, met de aan hun gebied grenzende Roode zee in verband zouden staan, komt mij te onwaarschijnlijker voor, daar deze beroemde zeeboezem bij de Egyptenaars en Hebreën alleen onder den naam van Schelfof Rietzee¹⁴ bekend was, en de naam van Roode zee, die oorspronkelijk aan de geheele zee tusschen Indië en Egypte en ook aan de Perzische golf werd toegekend, van veel lateren en hoogst onzekeren oorsprong is.
Het is mijn voornemen niet, bij de meer bekende bijzonderheden uit het leven van der Edomieten stamvader stil te staan; ik bepaal mij tot de berigten aangaande zijne huwelijken, dewijl die tot mijn onderwerp in regtstreeksch verband staan, en eenige moeijelijkheid opleveren, die wij zullen trachten door onze voorstelling zoo veel mogelijk op te lossen¹⁵. Wij lezen eerst, dat hij, nog bij zijnen vader vertoevende, en tot groot verdriet zijner ouders, twee Kanaänesche vrouwen huwde, waarvan de eene Judith, dochter van Beëri, den Hethiet, de andere Basmath, dochter van Elon, den Hethiet¹⁶, genoemd wordt. De weêrzin, dien deze

{==16==} {>>pagina-aanduiding<<}
huwelijken bij zijne ouders, bijzonder bij zijne moeder, wekten, schijnt eene voorname reden te zijn geweest van Jakobs bevoorregting¹⁷. Zijn derde huwelijk met Mahalath, dochter van zijnen oom Ismaël, en zuster ook van moederszijde van den vermoedelijken stamvader der Nabateërs, Nebajoth, wordt ons voorgesteld als eene poging, om eene zijnen ouderen meer welgevallige keuze te doen¹⁸. Doch hij schijnt zijn doel, om den huisselijken vrede te herstellen, niet bereikt te hebben; dit althans heeft vermoedelijk aanleiding gegeven, dat hij zich later geheel van zijne ouders afscheidde. Hij sloot daarop eene vierde huwelijksverbindtenis met de Horietische Oholibama, de dochter van Ana en kleindochter van Zibeon¹⁹. Deze Ana was het opperhoofd eener afdeeling van een der zeven Horietische stammen²⁰. Wij vinden nog van hem, ten bewijze dat wij hier niet met een gepersonifieerden stam, maar met een werkelijken persoon te doen hebben, de bijzonderheid opgeteekend, dat hij, zijns vaders ezels weidende, in de woestijn heete bronnen²¹ ontdekte, misschien dezelfde aan welke later Kalirrhoë, ten oosten der Doode zee (volgens Hieronymus het Bijbelsche Lasa), zijne vermaarheid te danken had. Het is waarschijnlijk, dat zijne verzwagering met de Horieten aan Esau aanleiding gaf, om zich met zijn gezin, en verdere ongetwijfeld talrijke dienaren en volgelingen, in hun midden op het gebergte Seïr neder te zetten²², waar wij hem later als magtig stamvorst ontmoeten, die zijnen uit Paddan-Aram terugkeerenden broeder, met eene schaar van 400 mannen te gemoet trekt²³.
Van Esau's vrouwen schijnt Judith, de dochter van Beëri, hem geene zonen geschonken te hebben, die ook zelven weder hun geslacht hebben voortgeplant. Dit althans is de waarschijnlijke reden, dat harer in zijne stamtafel niet herdacht wordt. Uit de drie liniën, door zijne afstammelingen uit zijne drie overige vrouwen gevormd, wordt de oorsprong der regerende of adellijke familiën onder de Edomieten, die aan de stammen hunne namen gaven, afgeleid. De afstammelingen van Esau's onderhoorigen, en de met de Edomieten langzamerhand versmolten overblijfselen van het oude volk der Horieten, zullen de groote massa der bevolking hebben uitgemaakt, even als ook het Israëlietische volk,

{==17==} {>>pagina-aanduiding<<}
naar talrijke sporen te oordeelen, op verre na niet alleen uit de lijfelijke afstammelingen van Jakobs zonen bestaan heeft. Ik moet bij deze drie Edomietische liniën nog wat langer stilstaan, en zal ze duidelijkheidshalve naar de namen der onderscheidene volken noemen, waartoe de drie stammoeders behoorden.
De Hethietische linie werd gegrondvest door Eliphaz, Esau's eenigen zoon uit de dochter van Elon, en bestond uit vijf stammen, die ieder onder een eigen Sjeikh, in de landtaal Alloef, stonden, en hunne namen ontleenden van de vijf aan Eliphaz toegekende zonen Teman, Omar, Zepho, Gaëtam en Kenaz²⁴. Ik behoef hier niet nader aan te dringen, dat deze stammen niet enkel uit Esau's werkelijke nakomelingen bestonden: ieder van Eliphaz' zonen had zonder twijfel reeds eene schaar van knechten en volgelingen. Nevens deze vijf stammen wordt nog een zesde genoemd, die, naar het schijnt, in mindere achting stond, daar hij gezegd wordt uit een bijwijf van Eliphaz, Timna, eene zuster van het Horietische stamhoofd Lotan, te zijn gesproten²⁵. Hier echter levert de tekst bezwaarlijk een gezonden zin op: Lotan, als wiens zuster Timna beschouwd wordt, heet in de stamtafel der Horieten, gelijk wij boven zagen, een broeder van Zibeon; maar Oholibama, de Horietische vrouw van Esau zelven, is Zibeons kleindochter. De vrouw, door den vader getrouwd, is dus twee geslachten jonger, dan het bijwijf van den zoon. Het is móeijelijk te bepalen, hoe deze zwarigheid moet worden opgelost; zonder ons in gissingen daarover te verdiepen, blijven wij stilstaan bij hetgeen de tekst duidelijk leert, namelijk, dat Timna eene Horietische was, en hare nakomelingen, - welligt, met anderen van soortgelijke verbindtenissen, door de 
vijf stammen, waarin zich de linie van Eliphaz splitste, uitgestooten, - een afzonderlijken stam vormden, die den naam ontving van Amalek. ‘Timna’, zegt de tekst, ‘baarde aan Eliphaz Amalek’²⁶, en onder de stamhoofden van Eliphaz' linie wordt straks ook de ‘vorst van Amalek’ opgenoemd.
Men houdt het er gemeenlijk voor, dat wij in deze woorden, naar de bedoeling der oorkonde, de afkomst vinden aangeduid van het bekende volk der Amalekieten, die dus

{==18==} {>>pagina-aanduiding<<}
eigenlijk als een deel van het Edomietische volk zouden zijn aangemerkt. Is dit waar, dan is deoorkonde, in Genesis XXXVI bewaard, in strijd met die van Genesis XIV, in welke, gelijk wij boven zagen, reeds in Abrahams tijd van eene nederlaag door Kedor-Laomer aan de Amalekieten in de woestijn van Pharan toegebragt, gewag wordt gemaakt; dan is zij in strijd met alles wat wij elders in het Oude Testament aangaande de Amalekieten lezen, die nimmer als een Edomietischen stam, maar altijd als een afzonderlijk volk voorkomen, wel vaak met andere volken, als de Ammonieten, Midianieten, Kenieten, verbonden, maar nimmer zelfs als bondgenooten van de Edomieten genoemd. Overal worden ons de Amalekieten voorgesteld als een zwervende stam, vaak, wel is waar, in de nabijheid van Edoms landpalen, maar vaak ook op verren afstand van hen zich ophoudende, en schoon eenmaal²⁷ van hunne, ons zelfs niet bij naam bekende stad, - misschien eene door hen veroverde of tijdelijk opgeworpen sterkte, - gewaagd wordt, nimmer schijnen zij, als de Edomieten, binnen bepaalde grenzen aan vaste woonplaatsen gebonden te zijn geweest. Zelfs bij den verdelgingskrijg, dien Saul tegen hen voerde, waarbij hij gezegd wordt hen geslagen te hebben van Havila tot Sur²⁸, wordt met geen woord van de Edomieten gewag gemaakt, terwijl in Bileams profetie Edomieten en Amalekieten als geheel 
verschillende volken beschouwd worden²⁹. Slechts ééne bijbelplaats is mij bekend, die de meening van een naauwer verband tusschen de Edomieten en Amalekieten schijnt te begunstigən; ik bedoel het vrij raadselachtige en geheel op zich zelf staande berigt van den Kroniekschrijver³⁰, dat, in de dagen van Koning Hizkia, eene kolonie van Simeonieten naar het gebergte Seïr is getogen, daar de Amalekieten heeft verdelgd en zich in hunne woonplaatsen heeft gevestigd. Doch de uitdrukking, die de Kroniekschrijver bezigt: ‘het overschot der ontkomenen van Amalek,’ noopt ons, even als het getal van slechts 500 man, dat hen ging bestrijden, om slechts aan een gering overschot van dit voormaals magtige volk te denken, dat aan de verdelgingsoorlogen van Saul en de latere tuchtigingen van David³¹ ontsnapt is, en op het gebergte Seïr onder de Edomieten eene schuilplaats gevonden

{==19==} {>>pagina-aanduiding<<}
had; waarbij het merkwaardig is, dat zij sedert dien tijd geheel uit de geschiedenis verdwijnen. Alleen weet Josephus ons nog te berigten, dat, tijdens den oorlog van Amazia met de Edomieten, ook Amalekieten en Gebalieten aan hunne zijde streden. Kennelijk zijn deze namen verklaring van het door den Kroniekschrijver gebezigde ‘Seïrieten,’ gelijk dan Josephus ook elders, volgens hetgeen na Davids tijd werkelijk schijnt te hebben plaats gehad, het door de Amalekieten bewoonde land bepaaldelijk in het gebergte Seïr plaatst³².
Na al het gezegde kan aan geene ware afstamming der Amalekieten van de Edomieten gedacht worden, waarom door onderscheidene geleerden de meening is voorgesteld, dat de afstamming van Amalek uit een bijwijf van Eliphaz slechts een beeld zou zijn van een verbond, door de Amalekieten, of althans een deel hunner, met de Edomieten aangegaan, waardoor zij als nevenstam in het Edomietisch stamverbond traden en alle zelfstandigheid opgaven, even als wij weten, dat een deel der Kenieten tijdens den uittogt uit Egypte zich bij Israël aansloot³³, en dergelijke verbonden onder de stammen der Bedowienen tot op den huidigen dag zeer gewoon zijn. Wanneer men nu dit verbond der Amalekieten met de Edomieten slechts tot een deel van eerstgenoemd volk beperkt, of in de dagen van Saul plaatst, toen zij, op eenige horden na, die later door David uitgeroeid werden, bescherming bij Edom zullen gezocht hebben, dan verkrijgen wij eene voorstelling, die op zich zelve zeker niet onwaarschijnlijk is. Maar de zwarigheid is, dat wij alzoo, zonder genoegzamen grond, aan het geheele geslachtsregister eigenlijk zijn historisch karakter ontnemen. Men zou toch op gelijke wijze de huwelijken van Esau slechts als vermengingen en verbindingen van stammen kunnen voorstellen, en, alzoo voortgaande, van de geheele geschiedenis der aartsvaders niets overlaten, gelijk dit bijna in Ewalds ‘Geschiedenis der Israëlieten’ het geval is, dan eenige herinneringen omtrent de aêloude betrekkingen tusschen Israël en de naburige volken, door de sage in den vorm eener familie-geschiedenis ingekleed. Bovendien zou het ook bij die voorstelling onbegrijpelijk blijven, waarom de oorkonde in Genesis XXXVI de

{==20==} {>>pagina-aanduiding<<}
Amalekieten, als bepaaldelijk uit eene verbindtenis tusschen Edomieten en Horieten gesproten, voorstelt³⁴; terwijl de versmelting der Amalekieten met de Edomieten, eerst in en na Sauls dagen geplaatst wordende, in een veel later tijdvak zou vallen, dan in die oorkonde voor het ontstaan van den Edomietischen nevenstam Amalek kan bedoeld zijn. Het ware nog altijd mogelijk, dat deze Edomietische nevenstam, van welken in Gen. XXXVI zonder eenigen nadruk en als in het voorbijgaan gesproken wordt, met het Amalekietische volk niets meer dan den naam gemeen had, even als ik vooralsnog geene reden zie, om, met Ewald, in Kenaz, - volgens die oorkonde een anderen uit Eliphaz gesproten stam, - het volk te erkennen, dat reeds veel vroeger onder den naam van Kenizzieten³⁵ voorkomt, en dus mede zijne zelfstandigheid door een verbond met Edom zou verloren hebben. Dat in de geschiedenis dezelfde naam meer dan eenmaal voorkomt, is toch inderdaad niet zulk een ongewoon en onverklaarbaar verschijnsel.
Er valt minder te zeggen over de Ismaëlietische linie, gesproten uit Rehuël, Esau's zoon bij de zuster van Nebajoth. Indien, wat wij beneden zullen trachten waarschijnlijk te maken, de Ismaëlietische stam Nebajoth dezelfde is, die later onder den naam van Nabateërs zulk eene gewigtige rol in de geschiedenis speelde en de Edomieten uit een deel zijner bezittingen verdrong, dan verdient het opmerking, dat wij bij de wording der beide volken hunne stamvaders in vriendschappelijke aanraking vinden, zoodat zelfs een deel van Edom's vorsten zijn geslacht uit eene Ismaëlietische moeder afleidde. Misschien zijn huwelijken tusschen den stam, aan welks hoofd Esau stond, en tusschen de nomaden-stammen der Ismaëlieten, die zich vooral oostwaarts van het gebergte Seïr in Arabia Deserta ophielden, maar ook vaak in Arabia Petraea tot aan de grenzen van Egypte schijnen te hebben omgezworven³⁶, in die vroegste tijden niet zeldzaam geweest, en zijn vele der daaruit gesproten kinderen ingedeeld bij de, wederom onder eigene vorsten staande, stammen Nahath, Zerah, Samma en Mizza, waarin zich de Ismaëlietische linie splitste³⁷.
Wat eindelijk de Horietische linie betreft, deze bestond

{==21==} {>>pagina-aanduiding<<}
uit de drie stammen Jehus, Jaëlam en Korach, als welker grondvesters niet de kleinzonen, maar regtstreeks de zonen van Esau en Oholibama worden voorgesteld³⁸. Wij mogen verwachten, dat vooral in deze linie huwelijken met de dochteren der. Horieten zullen zijn aangegaan, en daarmede althans eene gedeeltelijke versmelting der Horieten met de Edomieten is gepaard geweest, waardoor ook hare stammen spoedig moesten aanwassen. De groote massa der Horieten evenwel bleef, zoo als uit Gen. XXXVI nog duidelijk te erkennen is, onder afzonderlijke stamhoofden nog eenigen tijd een meer of min zelfstandig volk, dat echter met de Edomieten in goede verstandhouding leefde, zoolang de magt dezer laatsten hun geene ongerustheid behoefde in te boezemen. Wij zullen straks zien wat er later van de Horieten geworden is.
Het verdient opmerking, dat, wanneer wij de stammen der Edomieten uit de drie liniën, met uitzondering van den uit een bijwijf gesproten stam Amalek, die daarom welligt als een ondergeschikte werd aangemerkt, bij elkander tellen, wij juist een twaalftal verkrijgen, even als dit getal ook bij de indeeling van het volk der Israëlieten, alsmede bij die der nakomelingen van Nahor³⁹ en Ismaël⁴⁰ tot rigtsnoer strekte. Zelfs bij de Kanaänieten hebben sommigen gemeend eene gelijke verdeeling in twaalf stammen op te merken, veronderstellende, dat aan de volledige optelling hunner stammen in Genesis X de Pherizzieten door toevallige uitlating ontbreken⁴¹. Dit laatste moge nu zeer onzeker zijn, de aangehaalde voorbeelden zijn toereikend om te bewijzen, dat deze indeeling kunstmatig en opzettelijk, en bij de stamverwanten des Hebreeuwschen volks gewoon was. Wij zien dit ook daarin bevestigd, dat in de eene linie de zonen, in de andere de kleinzonen van Esau als stamvaders gelden, even als ook onder Israël het laatste met Manasse en Ephraïm het geval was.
In het zelfde zes en dertigste Hoofdstuk van Genesis, waarin ons de tot dusverre beschouwde stamtafel bewaard is, komt ook nog eene andere optelling der Edomietische stamvorsten voor⁴², welker verhouding tot de reeds besprokene niet gemakkelijk is te bepalen. De bijgevoegde uitdrukkingen

{==22==} {>>pagina-aanduiding<<}
‘naar hunne plaatsen,’ ‘naar hunne woningen,’ schijnen echter daarop te duiden, dat hier de stammen niet naar hunne eigene namen, maar naar de door hen bewoonde distrikten of de hoofdplaatsen van deze worden opgeteld, eene wijze van de verschillende deelen des volks te benoemen, die misschien in later tijden is in zwang gebragt, toen, welligt ten gevolge van omwentelingen, waarvan geene bijzonderheden ter onzer kennis zijn gekomen, eenige stamhoofden den zetel van hun gebied hadden verlegd. Het verdient daarbij opmerking, dat ook bij deze optelling der stamvorsten hun twaalftal bewaard blijft. Wel is waar, komen in den Hebreeuwschen tekst thans slechts elf namen voor, doch een twaalfde is ons in den waarschijnlijk eenigzins verbasterden vorm Zaphoïn in de Grieksche overzetting bewaard⁴³. Onder de namen der twaalf distrikten of voorname plaatsen, die wij hier meenen aan te treffen, zijn er eenige, die met de namen der stammen zelve overeenkomen, zoo als Kenaz, Teman en misschien Zaphoïn, indien wij dit met Ewald voor eene verbastering van Zepho mogen houden. Hier schijnen dus de stammen hunne namen aan de door hen bewoonde landschappen of steden te hebben medegedeeld, vermoedelijk doordien men ze naar willekeur, b.v. ‘land der Temanieten’, of bij verkorting enkel ‘Teman’ noemde⁴⁴. Andere van deze namen worden gemakkelijk als oorspronkelijke plaatsnamen, die zich ook aan het omliggende land zullen hebben medegedeeld, erkend. Phinon is kennelijk eene verschrijving of andere uitspraak van het elders als legerplaats 
der Israëlieten, tijdens hun verblijf in de nabijheid van Edom, voorkomende Phunon⁴⁵, later bij de Grieksche kerkvaders, onder den naam van Phaeno, beroemd wegens zijne kopermijnen, die onder de Romeinsche keizers veelal door veroordeelde misdadigers, soms ook door Christen-martelaars, slagtoffers der vervolgingen, bewerkt werden. Elah is vermoedelijk eene door tongval verscheidene uitspraak voor Elath of Eloth, de beroemde Edomietische haven aan den Elanitischen zeeboezem. Mibzar is klaarblijkelijk oorspronkelijk de naam eener stad en beteekent sterkte of vesting; men heeft gemeend, dat het welligt niet verscheiden is van het in de Edomietische geschiedenis beroemde Bozra, welks naam in-
{==23==} {>>pagina-aanduiding<<}
derdaad hetzelfde beteekent, - een gevoelen, dat mij echter te gewaagd voorkomt. In twee andere der hier voorkomende namen van distrikten of steden is de gedachtenis bewaard van twee uit de stamtafel bekende vrouwen, Oholibama en Timna, waarvan de laatste daar als de stammoeder van den nevenstam Amalek voorkomt. Dit schijnt aan te duiden, dat het gebiëd van dien stam toen een integrerend deel van het rijk uitmaakte, hij zelfs gelijken rang met de overige had verworven, maar het daardoor ontstane dertiental door eene nieuwe indeeling tot het oorspronkelijke en met het gebruik overeenstemmende twaalftal was teruggebragt. De vier nog overige namen, Alva, Jetheth, Magdiël en Iram, zijn ons van elders volstrekt niet bekend. Wanneer de omwenteling is voorgevallen, die eene nieuwe indeeling van het Edomietisch gebied in distrikten, slechts ten deele met de vroegere stamverdeeling overeenstemmende, ten gevolge had, is moeijelijk te bepalen; dat zij nog niet had plaats gehad tijdens de omzwervingen der Israëlieten in Arabia Petraea, blijkt daaruit, dat Phunon, waar zij zich legerden, ofschoon de Edomieten hun den doortogt door hunne 
landpalen weigerden, toen nog bezwaarlijk Edomietisch kan geweest zijn⁴⁶. Doch wanneer onze gewone overzetting de woorden des Kroniekschrijvers vertaalt: ‘Toen Hadad stierf, zoo werden vorsten in Edom, de vorst [van] Timna,’ enz., waaruit men zou moeten opmaken, dat deze gebeurtenis omstreeks de dagen van Saul zou zijn voorgevallen, en dat de stamvorsten der genoemde distrikten gezamenlijk na Hadads dood het opperste gezag in Edom, in de plaats van een Koning, zouden hebben uitgeoefend, dan wordt aan dit geheele berigt een zin en bedoeling toegekend, die het blijkbaar in de oudere en oorspronkelijke redactie van Genesis niet bezit, en zoo men den Kroniekschrijver niet beschuldigen wil, van het geheele berigt door misverstand te hebben misvormd, verandere men de versafdeeling en vertale: ‘En ook Hadad stierf. - En de vorsten van Edom waren, de vorst van Timna,’ enz.
Wanneer wij uit het een en dertigste vers van Genesis XXXVI: ‘En dit zijn de koningen, die geregeerd hebben in het land Edom, eer een koning regeerde over de kinderen

{==24==} {>>pagina-aanduiding<<}
Israëls,’ de overtuiging hebben bekomen, dat de berigten omtrent de Edomietische geschiedenis, in dit hoofdstuk vervat, omstreeks tot de dagen van koning Saul reiken, dan moet het ons bevreemden, dat wij daar geenerlei gewag gemaakt vinden van de verdrijving of uitroeijing der Horieten, die echter, volgens de getuigenis van andere Bijbelplaatsen, reeds vóór de verovering van Kanaän door de Israëlieten, en waarschijnlijk tijdens hun verblijf in Egypte, moet hebben plaats gehad. Dit laat zich alleen verklaren uit het fragmentarisch karakter dier berigten, waarin welligt het geheele stuk over de Edomietische koningen⁴⁷ een later bijvoegsel is. Wij mogen althans om dit stilzwijgen de waarheid niet in twijfel trekken, van hetgeen wij in Deuteronomium lezen⁴⁸: ‘De kinderen van Esau namen der Horieten land in bezit, verdelgden hen van voor hun aangezigt, en woonden in hunne plaats.’ Het is waarschijnlijk dat weldra, toen de Edomieten in magt en aantal toenamen, de naijver tusschen de Horietische en Edomietische stamhoofden zal ontbrand zijn, en zich zal hebben lucht gegeven eerst in onderlinge geschillen, welhaast in bloedigen strijd, waarin de Edomieten de overhand behielden. Natuurlijk moeten wij ons bij het berigt van Deuteronomium geene verdelging tot den laatsten man toe voorstellen. Ook hier zal de bliksem vooral de hoogste kruinen getroffen hebben; en de massa des volks heeft vermoedelijk het harde lot der overwonnenen verkozen boven den dood, en welligt nog eeuwen lang, te midden der overweldigers, een treurig bestaan voortgesleept. Gansch niet onwaarschijnlijk is Ewalds gissing, die reeds bij vele schriftverklaarders bijval heeft gevonden, dat het treurig lot dezer overwonnenen, voor zoo verre zij niet werkelijk tot slavernij werden gebragt, nog in veel later tijdvak de kleuren heeft geleend voor eenige treffende tafereelen 
in het boek Job⁴⁹. Wij vinden daar eene klasse van menschen beschreven, uitgeworpen door de maatschappij, naauwelijks in hun eigen Vaderland geduld, door alle bewoners des lands veracht, in trekken, die te zeer geïndividualiseerd zijn, dan dat men zou kunnen twijfelen of wel de beelden aan de werkelijkheid zijn ontleend, of de meening koesteren, dat hier slechts in het algemeen van ellendige en

{==25==} {>>pagina-aanduiding<<}
verwaarloosde landloopers sprake is. Zie hier eene proeve van deze dichterlijke tafereelen:

‘Maar nu - spotten over mij 
Jongeren dan ik - van dagen, 
Wier vaderen ik heb versmaad 
Te stellen - bij de honden mijner kudde. 
Ook hunner handen kracht - waartoe die mij, 
Daar hun - 's levens rijpheid ontgaat? 
Door gebrek en honger - uitgeteerd, 
Knagend aan den dorren grond, 
Sedert lang - woestenij en verwoesting, 
Milde plukkend in 't kreupelhout 
En bremwortels tot hun brood. 
 
Uit de zamenleving worden zij verjaagd; 
Men roept over hen - als den dief. 
In afzigtige kloven moeten zij wonen, 
In holen van aarde en rotssteen. 
Tusschen het kreupelhout kermen zij, 
Onder de doornen schuilen zij bij een. 
Goddeloos gebroed - ja, gebroed zonder naam, 
Worden zij voortgezweept - uit den lande!’ 


Is het niet alsof men eene beschrijving van het lot der zwervende Heidens of Zigeuners in het latere Europa leest? Ziedaar, waartoe, naar alle waarschijnlijkheid, de voormalige beheerschers des lands waren gekomen!

p.j. veth.

(Het Vervolg in een volgend Nommer.)
1 Dat de Wady el-Ahsa niet, gelijk men doorgaans meent, de beek Zered, maar de Wilgenbeek der H.S. is, meen ik vroeger in dit Tijdschrift, Jaarg. 1848, Dl. I, blz. 155-160, te hebben bewezen.

2 Van het Hebr. 
{== afbeelding 	==} {>>afbeelding<<}
    
, hol, afgeleid.

3 Gen. XXXVI: 20-30, 1 Kron. I: 38-42. Zie verder Gen. XIV: 6, Deut. II: 12, 22.

4 Zie 2 Kron XXV: 11, 14, vgl. met 2 
Kon. XIV: 7. Ezechiël XXV: 8 staat Seïr, in plaats van Edom, regtstreeks als volksnaam.

5 Gen. XXXVIII: 29, 30. De Edomietische en Horietische stamvorsten heeten in de H.S. 
{== afbeelding 	==} {>>afbeelding<<}
    
, dat van die der Israëlieten zelven eerst bij een zoo laten schrijver als Zacharia (IX: 7, XII: 5, 6) voorkomt.

6 Men moet klaarblijkelijk in vs. 26, in plaats van 
{== afbeelding 	==} {>>afbeelding<<}
    
, van wien eerst vs. 28 gesproken wordt, 
{== afbeelding 	==} {>>afbeelding<<}
    
 lezen, zoo als ook de Kroniek heeft. Er komen overigens in dit Horietische geslachtsregister twee Ana's en twee Dison's voor, de eerste Ana als Seïr's zoon, de tweede als Zibeon's zoon, en dus Seïr's kleinzoon. Deze laatste Ana was, blijkens vs. 2 en 14, de vader van Esau's vrouw Oholibama; want er kan geen twijfel zijn, of men moet met Tuch 
{== afbeelding 	==} {>>afbeelding<<}
    
 door ‘dochter van Ana, kleindochter van Zibeon,’ vertalen, tenzij men, waaraan ik de voorkeur geef, het wage, met de Samaritaansche en Grieksche overzetting op beide plaatsen 
{== afbeelding 	==} {>>afbeelding<<}
    
 te lezen, en dus ‘dochter van Ana, den zoon van Zibeon’, te vertalen. Nevens Dison, Seïr's zoon, komt eveneens een tweede Dison als zijn zoonszoon door Ana voor. Ik beslis niet of die gelijknamigheid historisch is of door misverstand ontstaan; maar stellig is het de bedoeling des schrijvers ons van twee Ana's en twee Dison's te spreken. In vs. 25 en 26 wijzen de woorden 
{== afbeelding 	==} {>>afbeelding<<}
    
, even kennelijk op een der zeven in vs. 20 en 21 genoemde zonen van Seïr terug, als dit dezelfde formule doet in vs. 23 en 24, 27 en 28. Maar hieruit blijkt dan ook, dat vs. 25 van Ana, Seïr's zoon, en niet van Ana, Zibeon's zoon, gesproken wordt, van wien het vorige vers gewag maakt, en, daar de laatste, niet dé eerste, vs. 2 en 14, als vader van Oholibama genoemd wordt, dat de woorden 
{== afbeelding 	==} {>>afbeelding<<}
    
, waarschijnlijk uit eene randglosse bij vs. 24 ontstaan, gelijk zij ook in de Kroniek geheel ontbreken, op eene verkeerde plaats in den tekst zijn ingevoegd. Wil men echter hunne echtheid verdedigen, dan zullen zij 
althans achter vs. 24 moeten verplaatst worden.

7 Vgl. hier behalve den ‘Kommentar’ van Tuch, zijne ‘Bemerkungen zu Genesis c. XIV,’ in de ‘Zeitschrift der Deutschen Morgenländischen Gesellschafft,’ 1847, Heft II, S. 161-194.

8 Naauwkeuriger bekendheid met het terrein heeft met zekerheid geleerd, dat de vroeger door velen voorgestane hypothese onhoudbaar is, volgens welke de Jordaan, alvorens de Doode zee ontstond, door de Arabah haren weg tot aan de Roode zee zou vervolgd hebben. Wij weten thans, dat de Doode zee lager ligt dan de Roode, dat de Arabah noordwaarts eene zachte helling heeft, en dat diensvolgens hare wateren niet der Roode maar der Doode zee toestroomen. Hieruit volgt de noodzakelijkheid, om reeds vóór de omkeering van Sodom en Gomorra het aanwezen van een kleiner Meer op de plaats der Doode zee te onderstellen. Vgl. Robinson, ‘Palaestina,’ Th. III, S. 34, 162.

9 Zie Num. XXI: 4, Deut. II: 8.

10 Rigt. V: 14, XII: 15. Sommigen, die wegens Gen. XXXVI: II van meening zijn, dat de Amalekieten van Esau afstammen, zien in de uitdrukking 
{== afbeelding 	==} {>>afbeelding<<}
    
, Gen. XIV: 7, slechts eene proleptische benaming van het land, later door dien volksstam bewoond, hetgeen mij zeer gewrongen en onwaarschijnlijk voorkomt, te meer, daar in dit stuk overal zorgvuldig de oude namen bewaard zijn, zoo als Rephaïeten, Zuzieten, Emieten, Horieten, El-Pharan, En-Mizpat, Hazezon-Thamar, Bela, Siddim. Alleen Dan, voormaals Laïs, maakt hierop 
in de tegenwoordige gesteldheid van den tekst eene uitzondering. De hooge oudheid des Amalekietischen volks wordt ons ook bevestigd, door de overleveringen der Arabieren over de 
{== afbeelding 	==} {>>afbeelding<<}
    
, waarover zie Ewald, ‘Gesch. d. Volkes Israël,’ I, S. 299, 300; Caussin de Perceval, ‘Essai sur I'hist. des Arab.’, I, p. 18-24. Over de verwantschap der Amalekieten en Edomieten zal later gesproken worden.

11 Ewald gaat mijns inziens veel te ver, in het opheffen van het historisch karakter
        der overlevering anngaande de aartsvaders. De Chronologie, die wel in staat is ons te dien aanzien van het spoor te brengen, schijnt mij toe naar bijzondere voorstellingen te zijn ingerigt. Lepsius heeft in zijne ‘Chronologie der Aegypter,’ Th. I, S. 374, ff., eene schoone proeve geleverd, hoe de ideale cijfers, door vergelijking met de Egyptische tijdrekening en de bewaarde geslachtsregisters, tot historische kunnen worden teruggebragt, waardoor de gewigtigste grond tegen de opvatting van het leven der aartsvaders als werkelijke geschiedenis wegvalt. Ik kan mij daarom niet vereenigen met eene behandeling der oude geschiedenis van Edom, als waarvan Ewald proeven geeft, ‘Gesch. d. Volkes Israël,’ I, S. 391, ff.

12 Vgl. het Arab. 
{== afbeelding 	==} {>>afbeelding<<}
    
, ruig, harig.

13 Men zie en vergelijke onderling Gen. XXV: 25, 30, XXVII: 11, 23, XXXII: 3. Over Esau's Hypertrichosis, uit een natuurkundig oogpunt beschouwd, raadplege men Friedreich ‘Zur Bibel,’ I, S. 297. Niet in hetgeen van Esau, maar alleen in hetgeen van Jakob gezegd wordt, is het voorname bezwaar gelegen, om Gen. XXV: 24-26 als zuiver historisch op te vatten:

14 
{== afbeelding 	==} {>>afbeelding<<}
    
 Vgl. Fresnel, ‘sur le schari 
des Egyptiens et le souf des Hébreux,’ in het ‘Journal Asiatique,’ Mars, 1848. Onbegrijpelijk is het mij, hoe Tuch, ‘Kommentar über die Genesis,’ S. 421, kan beweren, dat de naam der Edomieten zeker met de Roode zee in verband staat. Dit gevoelen is reeds grondig wederlegd door Reland, in zijne ‘Dissertatio de mari rubro,’ in ‘Dissert. Miscell.’ P.I.

15 Ik beschouw ze als werkelijke huwelijken, niet enkel als gepersonifieerde voorstelling van stamverbindingen, dewijl drie van de vier niet slechts in een geslachtsregister, maar ook in het historisch verhaal van Esau's leven vermeld worden.

16 Gen. XXXVI: 2 noemt haar Ada, dochter van Elon den Hethiet, en geeft daarentegen den naam van Basmath aan Ismaëls dochter, die XXVIII: 9 Mahalath heet. Dit weinig beduidend verschil is thans niet met zekerheid op te lossen. Wie zal bepalen welke verschrijvingen of verwisselingen daartoe aanleiding zullen gegeven bebben? Ook houde men in het oog, dat het boek Genesis uit verschillende oorkonden is zamengesteld, die soms met elkander eenig verschil opleveren. Vgl. Ewald, ‘Gesch. d. Volkes Israëls,’ I, S. 421, f.

17 Gen. XXVI: 34, 36, XXVII: 46.

18 Gen. XXVIII: 6-9. Ik kan onmogelijk met Tuch, ‘Kommentar,’ S. 435, uit die plaats lezen, dat Esau bij deze gelegenheid vrijwillig het ouderlijk huis verliet.

19 Het huwelijk van Esau met de Horietische Oholibama wordt ons berigt Gen. XXXVI: 2, 4. Over 
{== afbeelding 	==} {>>afbeelding<<}
    
 heb ik reeds boven gesproken; maar het geheele verband vordert gebiedend in vs. 2 nog eene zeer ligte emendatie, t.w. 
{== afbeelding 	==} {>>afbeelding<<}
    
 voor 
{== afbeelding 	==} {>>afbeelding<<}
    
. Ik kan niet gelooven, dat eene zoo kennelijk met het vervolg strijdige lezing door opzet zou ontstaan zijn, ten gevalle van het 
{== afbeelding 	==} {>>afbeelding<<}
    
, zoo als Tuch, S. 492, wil. Hier wordt niets mede gewonnen, dewijl dan toch de oorspronkelijke lezing eene Horietische vrouw onder de 
{== afbeelding 	==} {>>afbeelding<<}
    
 genoemd heeft, en bovendien de dochter Ismaëls evenzeer ten onregte onder dien naam begrepen wordt. Ten zij men wil aannemen, dat ‘dochteren Kanaäns’ hier in ruimeren zin wordt gezegd, ligt het vermoeden voor de hand, dat de 
tekst in dat vers eene grootere, zeer oude en dieper liggende corruptie heeft ondergaan, waarbij onder anderen ook de naam der tweede Kanaänesche vrouw is uitgevallen.

20 Zie boven, blz. 9.

21 Dit is zeker verreweg de waarschijnlijkste, zoo al niet volkomen zekere, verklaring van het Hebr. 
{== afbeelding 	==} {>>afbeelding<<}
    
, Gen. XXXVI: 24, waarvoor onze overzetting ‘muilen’ heeft. Zie Gesenii ‘Thesaurus,’ p. 586.

22 Gen. XXXVI: 6-8. Wat vs. 7 gezegd wordt: ‘want hunne (Jakobs en Esau's) have was te veel om te zamen te wonen, en het land hunner vreemdelingschap kon hen niet bevatten, om de menigte van hun vee,’ behoeft juist niet als de bepaalde reden van Esau's verhuizing te worden aangemerkt, maar kan als eene opmerking van den schrijver worden opgevat. Anders zou het strijden met XXXII: 3, XXXIII: 14, 16, waar wij Esau reeds als op het gebergte Seïr wonende aantreffen, toen Jakob eerst van Paddan Aram in Kanaän terugkwam.

23 Zie Gen. XXXII: 6, XXXIII: 1.

24 Gen. XXXVI: 11 noemt de zonen van Eliphaz; vs. 15 en 16 de onder eigen vorsten staande stammen, die hunnen oorsprong van deze zonen afleidden. Men vertale dus: ‘De stamvorst van Teman, de stamvorst van Omar,’ enz. In strijd met vs. 5, 11, 14, 18 wordt vs. 16 onder de stamvorsten der linie van Eliphaz ook die van Korach opgenoemd, welke tot de Horietische linie behoort. Te regt ontbreekt zijn naam daar ter plaatse in den Samaritaanschen tekst.

25 Vs. 12 en 16, vgl. met vs. 22.

26 Door eene vergissing wordt 1 Kron. I: 36 Timna nevens Amalek onder de zonen van Eliphaz geteld.

27 1 Sam. XV: 5 (vgl. XIV: 48).

28 Dit schijnt eene spreekwoordelijke uitdrukking te zijn, voor den ganschen omvang der woestenijen, waarin de aan de Hebreën bekende Bedowienenstammen omdoolden (vgl. Gen. XXV: 18, 1 Sam. XXVII: 8, en de gelijksoortige bekende uitdrukking ‘van Dan tot Berseba’). Havila schijnt men aan de oostelijke grenzen van Arabia Deserta bij den Perzischen zeeboezem, Sur aan de grenzen van Egypte te moeten zoeken. Het is niet denkbaar, dat in de aangehaalde plaats van Samuel deze uitdrukking letterlijk zou moeten worden opgevat.

29 Num. XXIV: 18-20.

30 1 Kron. IV: 42, 43.

31 1 Sam. XXVII: 8, 9, XXX. Vgl. 2 Sam. VIII: 12.

32 Antt. I: 1 § 2, III: 2 § 1, waar echter zijne uitdrukkingen, gelijk zoo vaak, onbepaald en onkritisch zijn.

33 Rigt. I: 16. Een ander deel der Kenieten vinden wij later met de Amalekieten verbonden, 1 Sam. XV: 6.

34 Ewald wil deze moeijelijkheid oplossen, door de kunstige hypothese, dat de Amalekieten zich eerst aan de Horieten hadden aangesloten, en dan met en door dezen in der Edomieten stamverbond waren opgenomen. Hoe is dit mogelijk, daar met uitzondering eener gedeeltelijke insmelting, die het gevolg zal geweest zijn van verzwagering, de Horietische stammen op zich zelven bleven staan, en door de Edomieten niet in hun verbond opgenomen maar uitgeroeid werden?

35 Gen. XV: 19. Zie Ewald, ‘Gesch. d. Volkes Israël,’ I, S. 298. Dat zich overigens ook Kenizzieten, evenzeer als Kenieten, aan de Israëlieten hebben aangesloten, wat dezelfde schrijver uit Num. XXXII: 12, Joz. XIV: 6, 14, Rigt. 1: 13, III: 9, Joz. XV: 17, I Kron. IV: 13 afleidt, acht ik zeer waarschijnlijk in dier voege, dat Othniël in denzelfden zin 
{== afbeelding 	==} {>>afbeelding<<}
    
 heet, waarin Kaleb een 
{== afbeelding 	==} {>>afbeelding<<}
    
 wordt genoemd, en dat zij beide evenmin in letterlijken zin broeders als zonen van kenaz, maar inderdaad niet meer dan stamgenooten zijn geweest, (vgl. Bertheau op Rigt. I: 13); maar dat Kenaz, 
Kaleb's kleinzoon, 1 Kron. IV: 15, weder dezelfde stam der Kenizzieten zou zijn, die later tot de afstammelingen van Kaleb in ondergeschikte betrekking zou zijn geraakt, komt mij geheel onaannemelijk voor, even als de ten behoeve dezer laatste stelling aangenomen nieuwe hypothese, dat Kaleb niet als echte Kenizziet, maar als bondgenoot der Kenizzieten, den volksnaam 
{== afbeelding 	==} {>>afbeelding<<}
    
 voert.

36 Gen. XXV: 18.

37 Gen. XXXVI: 13, 17.

38 Gen. XXXVI: 15, 18.

39 Gen. XXII: 20-24.

40 Gen. XVII: 20, XXV: 13-16.

41 Bertheau, ‘Zur Geschichte der Israëlieten,’ S. 162.

42 Vs. 40-43, 1 Kron. II: 51-54. Vgl. Ewald, t.a.p., S. 419.

43 Die daarentegen den naam Iram mist.

44 ‘Land der Temanieten’ komt werkelijk voor, Gen. XXXVI: 34, ‘Teman’ als naam van een landschap of stad meermalen, als Jer. XLIX: 7, 20, Ezech. XXV: 13, Amos I: 12, Habak. III: 3, Obad. 9. De namen Kenaz en Zepho worden als namen van landschappen nergens elders gelezen.

45 Num. XXXIII: 42, 43. Zie verder Gesenii ‘Thesaurus’ in v.

46 Vgl. Num. XXXIII: 42 met XX: 14 volgg.

47 Vs. 31-39.

48 II: 12, 22.

49 Job. XXIV: 5-8, XXX: 1-10, bij welke laatste plaats vooral, hier grootendeels vertaald ingelascht, men, behalve Ewald, ook Hirzel vergelijke. Zie nog Stickel, ‘das Buch Hiob,’ S. 272.








{==31==} {>>pagina-aanduiding<<}

Bijzonderheden aangaande de familie Fernig.

Medegedeeld door prof. W. Moll.

Die Lamartines ‘Histoire des Girondins’ las, herinnert zich waarschijnlijk met eenige belangstelling de familie Fernig, en inzonderheid wat in dat werk vermeld is, betreffende de beide zusters Félicité en Théophile, en hare heldendaden gedurende den oorlog van Dumouriez tegen de verbonden Mogendheden in België. Wat de genoemde auteur van deze zusters verhaalt, is zoo zeldzaam, dat bij mij althans, bij de eerste lezing, het vermoeden ontstond, dat Lamartine hier meer het werk eens dichters dan dat van een geschiedschrijver had geleverd. Het is reeds eenige maanden geleden, sinds dit vermoeden mij ontnomen werd. Eene achtingswaardige dame onder onze stadgenooten, die mij den naam Fernig en mijnen twijfel ten opzigte van de waarheid van hetgeen Lamartine meldt, toevallig hoorde uitspreken, vérhaalde mij, dat zij in hare jeugd, op het slot der vorige en bij den aanvang der tegenwoordige eeuw, al de leden dezer familie, tijdens het verblijf van het merkwaardige gezin te Amsterdam, persoonlijk gekend had. Zij deelde mij voorloopig veel mede, wat de berigten in de ‘Histoire des Girondins’, die de anders zeer belezene vrouw toen gelukkig nog niet kende, op eene in het oog loopende wijze beves-
{==32==} {>>pagina-aanduiding<<}
tigde, sprak van de verdere lotgevallen der Fernigs, vooral gedurende den tijd, waarin zij in onze hoofdstad woonachtig waren, en van de overblijfselen eener correspondentie, die, toen en later, tusschen hare ouders en de beide heldinnen gevoerd was. Dat een en ander mijne aandacht trok, zal wel niemand verwonderen. Ik verzocht haar, die mij deze mededeelingen deed, om uitvoeriger bescheiden. Zij werden mij met de meest verpligtende bereidwilligheid toegezegd, en vóór eenige weken reeds ontving ik, behalve eenige opgaven, die mij mondeling geschiedden, de aanteekeningen en oorspronkelijke stukken, waaruit ik grootendeels de bouwstoffen zamelde voor het opstel, dat den lezer hier wordt 
aangeboden. De herinneringen mijner hooggeachte vriendin, betreffende de lotgevallen en daden der Fernigs vóór hunne komst te Amsterdam, zijn, gelijk ik verwachten moest, zeer fragmentarisch; maar zij geven in het algemeen weder, wat Lamartine en ook le Bas, in zijn straks aan te halen werk, uitvoeriger vermelden. Wat deze beide schrijvers verhalen, heb ik overgenomen, en uit de berigten onzer stadgenoote óf bevestigd óf weêrsproken óf aangevuld. Voor de geschiedenis der familie na hare vlugt uit de Fransche armée in April 1793, leverden zij mij bijna niets, en ik moest mij hier aan de boven vermelde bronnen houden, die door mededeelingen van andere stadgenooten, gelijk men zien zal, nog eenigermate werden verrijkt.

Den 20sten April van het jaar 1792 verklaarde Lodewijk XVI, gedwongen door de Jacobijnen, den oorlog aan Oostenrijk, en weldra ontbrandde het krijgsvuur, dat, eenmaal ontstoken, jaren aan één hevig en heviger vlamde, en de volken van Europa scheen te zullen verteren. De eerste bewegingen van den strijd hadden plaats op de noordelijke grenzen van Frankrijk, eer België nog het groote schouwtooneel werd van de overwinningen van Dumouriez, die door zoo menige zegepraal voor de Fransche wapenen gevolgd werden. Voordat echter Dumouriez nog met zijne ar-
{==33==} {>>pagina-aanduiding<<}
mée aan de grenzen verscheen, waren de noordelijke departementen als door de kracht eener tooverroede als in één, groot legerkamp herschapen. De liefde voor de vrijheid, die met vele andere hartstogten de gemoederen der honderdduizenden in Parijs in beweging stelde, was van uit de hoofdstad wijd en zijd verbreid, en zij ontgloeide bij de bewoners van het noorden des rijks des te krachtiger, naarmate de vijand, die Frankrijk bedreigde, hun nader stond. In Julij 1792 kwam Clairfait met 15,000 Oostenrijkers door de Ardennes naar de grenzen. Zijne ruiterbenden waren eene plaag voor de bewoners van de streken, in wier nabijheid hij vertoefde. Zij stroopten, vooral des nachts, de dorpen en hofsteden af en verspreidden schrik en wraakzucht, waar zij zich wendden. De landlieden wapenden zich en overal vormden zich kompagniën van vrijwilligers, die geene andere wet kenden dan het algemeen behoud, geene andere organisatie dan die door den nood en de behoeften des oogenbliks werd voorgeschreven. De benden zelven bestonden uit gehuwde mannen, uit grijsaards en jongelingen; de dappersten werden hunne aanvoerders. Zij overvielen de vijandelijke detachementen, waren in onophoudelijken strijd met de Oostenrijksche voorposten, en dreven de stroopers van Clairfait niet zelden na vinnige schermutselingen met bebloede koppen terug. Alle stand en leeftijd en sekse 
vereenigden zich, om schatting te betalen van enthousiasme en bloed aan vaderland en vrijheid. Vrouwen zelfs verzelden deze moedige scharen, waarin hare echtgenooten, vaders en broeders dienden en lauweren wonnen. Onder deze heldinnen waren er twee bij uitnemendheid, die, door leeftijd en stand, schoonheid en beschaving van de overigen onderscheiden, nu en later door haren uitstekenden heldenmoed den naam beroemd hebben gemaakt, welke aan het hoofd van dit opstel is geplaatst.

Te Mortagne, een dorp op de uiterste grenzen van Frankrijk, aan de zijde van België, woonde in deze dagen een oud-officier van Lodewijk XVI. Na den dood zijner echtgenoot, welke hem vroeg ontviel, leefde hij stil in den kring van zijn vrij talrijk gezin, overgegeven aan letteroefe-
{==34==} {>>pagina-aanduiding<<}
ningen, die hij in vroegeren vriendschappelijken omgang met Voltaire had leeren beminnen, aan de teekenkunst, waarvoor hij eenig talent bezat 1, en aan de bezigheden van zijn ambt, dat hem met het opzigt over de domeinen van den staat in die streken belastte 2. Zijn naam was Louis Fernig 3. Hij had één zoon, die als de vader zelf Louis heette en als luitenant bij het regiment van Auxerre diende 4. Hij bezat daarenboven vier dochters, waarvan de oudste, Louise, het huisbestuur in handen hield; de jongste, Aimée, was nog een kind; de tweede, Félicité, was 17, de derde, Théophile, 16 jaren oud 5. De twee laatstgenoemden waren geestig en ongemeen vroeg ontwikkeld; beiden droegen een gevoelig en krachtig hart in den boezem, dat van de heerschende beginselen van den toenmaligen tijdgeest volkomen doordrongen was; maar als Félicité hare zuster evenaarde in vrouwelijke innigheid en levendigheid des gemoeds, Théophile overtrof haar verre in uitwendige schoonheid en verscheidenheid van geestesgaven. Zij was brunette, had een zeer sprekend, klaar oog, schitterend witte tanden, edel gevormde handen en, bij eene niet meer dan gewone lengte, in hooge mate, wat men een ‘air noble’ noemt. Zij beoefende op eene gelukkige wijze de toonkunst; zong met eene frissche, zuivere stem en bespeelde niet zonder vaardigheid en smaak de viool 6, een in die dagen bij vrouwen niet

{==35==} {>>pagina-aanduiding<<}
zelden geliefd instrument. Over het geheel muntte zij uit in algemeene beschaving en had, blijkens de proeve, welke den lezer zal voorgelegd worden, een poëtischen aanleg, die onder gunstiger omstandigheden waarschijnlijk uitnemende vruchten zou hebben geleverd.
Bij de nadering der Oostenrijkers ontwaakte ook in de borst van den ouden Fernig de lang ingesluimerde krijgsmansgeest. Bevelhebber der nationale garde van Mortagne, wist hij zijn militaire vuur mede te deelen aan die hem omringden. De landlieden van het gansche kanton schaarden zich onder zijn vaandel, en gedurende den zomer van 1792 viel de nacht slechts zelden, of Fernig verliet aan het hoofd zijner patrouilles het dorp, om de Uhlanen van Clairfait op hunne strooptogten waar te nemen en te bestrijden. De kinderen beefden voor het leven van hunnen vader, en Félicité en Théophile niet het minst. Hare liefde koesterde weldra dezelfde gedachte, en die gedachte werd eene daad, welke aan haren levensloop straks eene wending gaf, die zij zelven waarschijnlijk evenmin verwachtten als begeerden. Zij zochten wapenen en mannenkleederen en vonden die in twee jagtgeweren en de kleedingstukken, die haar broeder Louis bij zijn vertrek naar de armée had achtergelaten. Zij wilden haren bijna zestigjarigen vader op zijne togten door den nacht verzellen, en als hij zich te zeer aan de vijandelijke ruiters mogt

{==36==} {>>pagina-aanduiding<<}
bloot geven, hem bewaken en beschermen. Zij maakten het stoute voornemen slechts aan weinigen bekend, wier hulp zij behoefden, opdat zij des vaders blikken in het schemeruur van den avond en den morgen mogten ontgaan. Vele nachten trokken zij aldus op met Fernig, verscholen in de gelederen van zijne kleine kolonne; het geheim werd gedurende eenige weken gelukkig bewaard, en als de vader bij den komenden dageraad vaak zijne woning intrad en aan het gezin verslag gaf van de schermutselingen en gevaren der laatste uren, had hij weinig vermoeden, dat twee zijner kinderen onder de voorste tirailleurs dapperlijk hadden medegestreden.
Op zekeren nacht trok de generaal Beurnonville, de bevelhebber van het kamp van St. Amand op geringen afstand van de uiterste grenzen, met een sterk detachement ruiterij uit, om het land van de stroopbenden van Clairfait te zuiveren. Hij had reeds vroeger gehoord van de daden der vrijwilligers van Mortagne, en gedurende den ganschen nacht uit die omstreken geweerschoten vernomen. Op het oogenblik, dat hij met zijne ruiters het dorp zou intreden, vertoonde zich Fernig met zijne bende op denzelfden weg, huiswaarts keerende. De kleine schaar, die hare gekwetsten en vijf gevangenen met zich voerde, zong de Marseillaise bij den doffen slag van een trom, doorboord door de geweerkogels der vijanden. Beurnonville verzocht Fernig halt te houden; hij bedankte den bevelhebber met zijne vrijwilligers in naam van Frankrijk voor hunnen ijver en trouw, en gaf zijnen wensch te kennen, om de stoutmoedige manschappen, met al de eere des krijgswezens, als waren zij eene kompagnie van de staande armée, te inspecteren. De rijen ordenden zich, en reeds had de generaal de eerste doorwandeld, toen zijne aandacht op een paar zeer jeugdige vrijwilligers viel, die zich blijkbaar aan zijne blikken zochten te onttrekken en hunne plaats verlieten. Verwonderd over deze blooheid in jongelingen, die het geweer uit eigen beweging opgenomen hadden, verlangde hij van den kommandant, dat hij hen zou laten naderen. Het gelid opende zich en de meisjes traden toe, in hare mannenkleederen met het gelaat zwart van kruiddamp zelfs voor den vader onken-
{==37==} {>>pagina-aanduiding<<}
baar, en zulks te meer, daar de ochtendstond eerst aanving te schemeren. Fernig stond verwonderd, dat er twee in zijne bende gevonden werden, die hij niet kende. ‘Wie zijt gij?’ vroeg hij op strengen toon, en er ontstond een zacht gemompel, hier en daar een onderdrukt gelach bij het kleine leger. Félicité en Théophile zagen haar geheim ontdekt; zij vielen den vader, die zijne tranen niet bedwingen 
kon, om den hals en beleden de daad harer liefde. Fernig omhelsde zijne dochters en stelde haar voor aan den generaal, die in eene depêche aan de Nationale Conventie dit zeldzame tooneel beschreven heeft. De Conventie maakte de namen der heldinnen aan Frankrijk bekend en zond beiden paarden en eerewapenen in naam des vaderlands 1.

{==38==} {>>pagina-aanduiding<<}

Van dezen dag was de aandacht van Dumouriez, den opperbevelhebber des Franschen legers, op de familie Fernig gevestigd, en hij begreep te regt, dat hij van haar verblijf in de armée voordeel kon trekken voor zijne ondernemingen. De oude Fernig had grondige kennis van het land, waar de oorlog gevoerd moest worden, en de jeugdige heldinnen konden zijne soldaten door hare tegenwoordigheid en moedig voorbeeld aanvuren en sterken. Zoo noodigde hij dan den vader, den zoon en beide dochters om zich bij het hoofdkwartier te voegen; hij plaatste alle vier onder de officieren van zijnen staf; verhief den ouden Fernig tot kapitein der guides van het leger, en schonk Félicité en Théophile den rang van ordonansofficieren, waarvan zij de uniform droegen en de functiën waarnamen. Beiden waren steeds verzeld door haren vader en broeder; gezamenlijk volgden zij Dumouriez in de kampagne van Argonne. Den 20sten Sept. 1792 streden zij mede in den slag van Valmy; welhaast brandden zij van begeerte naar nieuwe zegepralen; den 5den November reeds werd die begeerte vervuld op de heuvelen van Jemapes.
Op den morgen van dezen, voor de wapenen der verbonden Mogendheden zoo droeven, dag reed Dumouriez met den staf door zijne regimenten; de Fernigs waren aan zijne zijde en de generaal wees zijne soldaten op Félicité en Théophile als voorbeelden van vaderlandsliefde en voorboden van de overwinning. Te acht ure in den morgen ving de strijd aan. Félicité was bij den Hertog van Chartres geplaatst, den tegenwoordigen exkoning Louis Philippe, en zij volgde dien bevelhebber van uur tot uur in de grootste hitte van het gevecht. Théophile bragt orders van Dumouriez naar den grijzen Ferrand. Op haren weg naar de plaats, waar deze generaal streed, stuitte zij met de jagers, die haar verzelden, op een der laatste bataillons Hongaarsche grenadiers, die stand hielden en nog met het centrum van de Fransche magt in strijd waren. Zij snelde hare jagers vooruit, greep dit bataillon aan, wierp met twee pistoolschoten twee gre-
{==39==} {>>pagina-aanduiding<<}
nadiers neder, maakte met eigen hand den bataillonschef gevangen, en leverde hem tegelijk met de orders van Dumouriez over aan Ferrand, die niet naliet de stoute heldin om haren overmoed te berispen 1. Eenige oogenblikken daarna ondersteunde zij den Hertog van Chartres in het aanmoedigen zijner voor een oogenblik wijkende soldaten. De strijd was des namiddags te twee ure ten voordeele der Franschen beslecht. In den avond van den glorierijken dag waren de beide zusters met Dumouriez en zijnen stoet op het slagveld, ijverig in het verzorgen en vertroosten van de verwonden.

Na den intogt der Franschen in Mons volgde van 12 tot 14 November eene reeks van meer of min hevige schermutselingen met den vijand. In eene der ontmoetingen tusschen de Fransche voor- en Oostenrijksche achterhoeden liet Félicité op nieuw blijken van den heldenmoed, die in haar was. Zij moest orders van Dumouriez naar het hoofd der kolonnes brengen. In ijver voortspoedende, zag zij zich met een klein getal huzaren, die haar begeleidden, plotseling door een detachement Uhlanen omsingeld. Niet zonder moeite aan de sabelslagen des vijands ontkomen, wendde zij met enkelen harer huzaren den teugel, toen zij een jong officier van de Belgische vrijwilligers, die voor de Franschen vochten, door een geweerschot van zijn paard zag vallen. Hij verdedigde zich nog met den sabel, zoo goed hij mogt, tegen de Uhlanen, die hem zochten om te brengen. Nu wendde Félicité nog eenmaal den teugel en snelde haastig ter hulpe. Zij wierp met een dubbel schot twee der vijanden neêr en dreef de overigen op de vlugt; zij rigtte den gevallene op, gaf hem over aan eenige harer huzaren en spoedde zich vooruit naar de ambulance, om den geneesheeren in persoon de zorg voor den gekwetste aan te bevelen. Deze

{==40==} {>>pagina-aanduiding<<}
Belgische officier heette François Joseph Herman Vanderwallen. Na het vertrek der Fransche armée uit Brussel, bleef hij in een hospitaal achter. Zijne wonden werden gelukkig genezen en zijn leven gespaard, om in vervolg van tijd met dat van zijne heldhaftige redster nader verbonden te worden 1.

Gedurende den uitstap van Dumouriez naar Parijs, zijne verdere krijgsverrigtingen, ook tegen ons vaderland, en zijne bijna onverschoonlijke onderhandelingen met de vijanden van het Fransche bewind, bleef de familie Fernig steeds in het leger, en nog in April 1793, toen de generaal, na het mislukken zijner plannen, om zijne krijgsmagt tegen Parijs zelve te doen optrekken, ten einde het schrikbewind aldaar omver te werpen, voor zijne eigene soldaten vlugten moest, waren zijne trouwe vrienden en vriendinnen aan zijne zijde. Bij die vlugt werd het paard van Théophile onder haar neêrgeschoten. Dat van Dumouriez weigerde over eene sloot te springen en werd door den berijder verlaten. Félicité stond het hare af aan den vereerden bevelhebber, wiens gedragingen omtrent het vaderland wel geene groote ergernis gaven aan de zusters en haren vader, die met Dumouriez zelven den moord aan den koning, zijn ouden meester, gepleegd, niet ligt vergeven kon. Félicité en Théophile sprongen onder de geweerschoten hunner vervolgers over de sloot. Aan gindsche zijde gekomen bestegen zij andere paarden uit het gevolg van den Hertog van Chartres. Zij kenden de landstreek en leidden het gezelschap naar eene plaats der Schelde, waar de overtogt kon geschieden. Na een nacht in een gastvrij huis bij eene Belgische familie doorgebragt gebragt te hebben, waagde Dumouriez nog ééne poging om zich in het kamp bij Maulde in de gunst zijner soldaten te herstellen; maar te vergeefs; men wantrouwde hem te regt en zijne benden verliepen. Nog eenmaal steeg hij te paard, vergezeld van de gebroeders Thouvenot, den Hertog van Chartres en de familie Fernig, en begaf zich naar Door-
{==41==} {>>pagina-aanduiding<<}
nik, waar de Oostenrijksche generaal Clairfait hem niet als een overwonnen vijand, maar als een ongelukkigen bondgenoot ontving. Dumouriez had bijna alles, wat hij bezat, achtergelaten. Zijne beurs bevatte slechts enkele goudstukken. Ook de Fernigs 
waren van de vrienden, die bijdroegen van het hunne, om den gevallen veldheer het eerste brood der ballingschap te verschaffen 1.

Van den 4den April 1793, waarop de overgang van Dumouriez tot de verbonden Mogendheden plaats had, was het glansrijke tijdperk in de geschiedenis der familie Fernig gesloten. Ballingen uit het vaderland, waar hunne namen vroeger zoo wél klonken, maar nu met die des verraders gesteld werden; beroofd van bijna alles, wat zij bezaten; zonder vrienden, onoverwonnen en toch verslagen in het midden van volken en legers, die zij vroeger met hunne landgenooten heldhaftig bestreden, zoo zwierven zij nu den vreemde in, de vader met zijnen zoon en twee dochters. Waar Louise, de oudste, en Aimée, de jongste der vier zusters, zich thans bevonden; of zij nog te Mortagne toefden bij de vrienden harer familie aldaar, dan of zij zich nu, of eerst later in Holland, met haren vader en verdere bloedverwanten vereenigden, is mij niet gebleken. Eveneens is het mij onbekend, werwaarts de ballingen zich na het verlaten van Doornik het eerst gewend hebben. Of zij met Dumouriez, die Duitschland introk, nog eenigen tijd omreisden, dan of zij reeds terstond zich tot ons vaderland keerden en naar Amsterdam begaven, is onzeker 2. Dit is echter gewis, dat onze hoofdstad in de laatste jaren van de 18de en de eerste van de 19de eeuw hunne woonplaats is geweest.

{==42==} {>>pagina-aanduiding<<}

Den juisten tijd, waarop de Fernigs zich te Amsterdam vestigden, kan ik bij gebrek aan genoegzame bescheiden niet bepalen 1. Ik meen echter te mogen stellen, dat dit reeds vóór 1795 zal geschied zijn. Vóór de omwenteling toch was ons vaderland in oorlog met Frankrijk, en daardoor, niet minder dan vele andere landen, des te geschikter toevlugtsoord voor die oorzaak hadden om de nabijheid der Franschen te vreezen. Na de omwenteling echter, toen alles in onze provinciën onder Franschen invloed stond, - in 1795 en 1796, toen zich het hoofdkwartier der krijgsmagt van onze zoogenaamde bevrijders zelfs te Amsterdam bevond, was onze hoofdstad, zoo als de uitkomst ook bewezen heeft, geen veilige plaats voor de vlugtelingen, en zoo zij er toen nog niet gevestigd waren geweest, zouden zij haar waarschijnlijk niet hebben gekozen. Doch hoe het zij, het valt niet te betwijfelen, dat de Fernigs zich geruimen tijd vóór het slot der voorgaande eeuw reeds onder ons bevonden. Hunne eerste woning was een klein huis in het Slijppad buiten de Raampoort 2, een der menigvuldige paden aldaar, die in dien tijd eenig meerder aanzien genoten dan thans, nu er vele van de betere tuinhuizen en buitenverblijfjes gesloopt zijn. De oude Heer Fernig en Louis zochten en vonden gelegenheid om door het geven van onderwijs in de Fransche taal zich en den hunnen eenige inkomsten te verschaffen. De eerste had een discipel in zijn huis, de laatste eenige lessen in de stad. Louise, de oudste dochter, nam hare vroegere taak, het huisbestuur, weder op nieuw op 
zich. De beide heldinnen van Jemapes hadden met het krijgsmanskleed ook hare mannelijke leefwijze afgelegd. Zij waren harer zuster behulpzaam in de dagelijksche bedrijven des gezins. Toch vertoonden zij zich somtijds op hare wandelingen aan den arm van vader en broeder door de stad in het amazonen-kleed: maar toen het de aandacht des publieks

{==43==} {>>pagina-aanduiding<<}
te zeer op haar vestigde, werd ook deze laatste zigtbare herinnering van de vroegere loopbaan ter zijde gesteld. Zoo was dan de gansche gedaante en toestand der familie eene nieuwe geworden. Dat Félicité en Théophile nu of later den glans van haar vorig leven, de pracht van het hoofdkwartier der armée, de wisseling der avonturen en de vreugde der zegepraal op het bloedige slagveld terugwenschten, is mogelijk; maar ik kan er geene bewijzen voor vinden. De stukken, die de straks volgende bladzijden den lezer onder het oog zullen brengen, en die blijkbaar trouwe uitdrukking zijn van het innigste wezen der beide zusters, spreken slechts van hare toenmalige, niet zelden droeve, levenservaringen, van vriendschap en dankbaarheid, van stille, huiselijke vreugde en arbeid, van de smart des afzijns en de blijdschap des wederziens; in één woord, zij strekken ten bewijze, dat de jeugdige heldinnen, die eenmaal in moed en dapperheid boven krijgshafte mannen uitblonken, vrouwen waren, die onder den invloed der omstandigheden de natuur harer sekse in sommige opzigten voor een tijd konden vergeten, maar geenszins verloochenen; vrouwen, ligt bewogen en teeder, levendig en geestig, vol naïve invallen in de ure der huiselijke feesten, vol van zorg voor de belangen harer vrienden in hunnen druk, vol van meewarigheid in de rampen van hun leven.
Terwijl de Fernigs het huis in het Slijppad bewoonden en de vader en zoon door hunne lessen het gezin niet dan een zeer sober onderhoud konden verschaffen, voegde Gods voorzienigheid hun twee vrienden toe, die het lot der familie mogten verzachten. Het waren de Heeren H. en B., aanzienlijke en bemiddelde inwoners onzer stad. Met den laatste en zijne familie inzonderheid knoopten de ballingen weldra eene vertrouwelijke vriendschap aan, die door het verloop van vele jaren niet verzwakt kon worden. Félicité en Théophile vooral sloten zich met zusterlijke innigheid aan Mevrouw B. aan, zoo als den lezer straks blijken zal.
Hoe lang het verblijf in het Slijppad duurde, is wederom onzeker. Onze stadgenoot, op wier mededeelingen ik mij gedurig beroep, bezocht de Fernigs in dezen tijd dikwerf. Maar zij was een kind aan de hand harer moeder, Mevrouw

{==44==} {>>pagina-aanduiding<<}
B., en haar overigens getrouw geheugen levert mij hier niets, waaruit ik den tijd bepalen zou, waarop het gezin zich naar binnen de poorten verplaatste. Eer dit echter geschiedde, werd het terugkeerend levensgeluk van den vader met zijne kinderen nog voor een tijd op eene wreede wijze verstoord.
Na de omwenteling in Januarij 1795 was de stand van zaken in ons vaderland, gelijk ieder bekend is, grootelijks veranderd. De Franschen, die vóór dien tijd vijanden van onzen staat werden geacht, heetten nu onze broeders; die tegen deze broeders vrijwillig de wapenen gedragen en ons vaderland tegen hen verdedigd hadden, werden onwaardig verklaard eenige openbare betrekking te vervullen. Ook in Amsterdam stond alles onder den invloed van Frankrijk, en de stad was vervuld met officieren en soldaten van de armée van 150,000 krijgslieden, die onze provinciën te kleeden en te voeden hadden. Het laat zich vermoeden, dat de namen van Félicité en Théophile, niettegenstaande de bijna verborgen leefwijze, welke beide nu met hare familie volgden, nog niet vergeten waren. Haar verblijf schijnt zelfs te Parijs bekend geworden te zijn. Er kwam althans, waarschijnlijk van daar, aanschrijving 1, om de beide heldinnen, die voor Frankrijk wel dapper streden, maar met Dumouriez, den verrader des vaderlands, tot de verbonden Mogendheden waren overgeloopen, gevangen te nemen. Die aanschrijving bleef niet zonder gevolg. Als de beide zusters op zekeren dag van een bezoek bij hare vrienden in de stad huiswaarts keerden, vonden zij in hare woning dienaren van den geregte, die beiden arresteerden. Er volgde een haastig afscheid van de overige leden des gezins; een in de nabijheid geplaatst rijtuig werd beklommen, en weldra bevonden zich Félicité en Théophile in eene der benedenkamers van het toenmalige Stadhuis (nu Paleis), een geschikt vertrek, weinig boven den beganen grond verheven, met een van ijze-
{==45==} {>>pagina-aanduiding<<}
ren traliën voorzien glasraam, uitziende op de Stilsteeg. In de eerste dagen der gevangenschap genoten de zusters het voorregt van hare bloedverwanten en vrienden te mogen ontvangen. Mevrouw B. bragt haar gedurig bezoeken, waarbij onze berigtgeefster niet zelden tegenwoordig was. Mevrouw B. wist toch, hoe hare beide vriendinnen ook kindervriendinnen waren 1. Maar weldra werd die vrijheid zeer ingekort en men moest toevlugt nemen tot pen en papier, zou men de dagelijksche mededeeling van wederzijde onderhouden. Het raam, waarvan ik boven sprak, kon door de gevangenen naar willekeur geopend en gesloten worden. De ijzeren bouten voor de glazen lieten aan de hand overvloedige vrijheid om brieven door te reiken en te ontvangen. Er gingen weinig avonden voorbij, dat niet óf de Heeren Fernig óf de Heer B. van dit middel gebruik maakten, om eenig schrift van de beide meisjes te ontvangen, of van hare zusters en vriendin aan haar toe te brengen. Doch spoedig werd haar ook dit voorregt ontnomen. Het raam werd digt genageld! 
Gelukkig evenwel was in een der glazen eene scheur, groot genoeg om een klein gevouwen briefje door te laten, en ook hiervan wist de listig geworden vriendschap gebruik te maken. Op deze wijze ging de correspondentie weder tamelijk regelmatig voort, totdat de Heer B. in een avonduur, als hij op nieuw een snipper papier door de glasscheur ontvangen had, en gereed was om de plaats te verlaten, zich plotseling van achteren voelde aangrijpen door eene ruwe hand. Er ontstond eene kleine worsteling, die echter gunstig voor den Heer B. afliep; hij ontsnapte en bereikte welhaast in veiligheid zijne woning. Van nu af werd de gevaarlijke briefwisseling gestaakt en Mevrouw B. ontving thans de laatste regels, die Théophile uit de gevangenis aan hare vriendin geschreven heeft. Deze regels werden zorgvuldig bewaard, en zijn tot op dezen dag in het bezit mijner geëerde vriendin. Terwijl ik dit schrijf, ligt het stuk voor mij. Het is een smalle reep papier, ongeveer twee Ned. palmen lang en vijf duimen

{==46==} {>>pagina-aanduiding<<}
breed, die blijkbaar oorspronkelijk door vele nette vouwen tot den kleinsten vorm werd gebragt. Op de ééne zijde staan de prozaregels en de laatste stanze van het dichtstukje, waarvan de vijf overige stanzen op de andere zijde worden gelezen. Het schrift is zeer klein, maar ook zeer schoon, hoezeer de regels zoo digt mogelijk ineengedrongen zijn. Het dichtstukje inzonderheid is keurig geschreven, met al de zorgvuldigheid, die de jeugdige dichtergeest voor zijne eerste voortbrengselen in acht pleegt te nemen. Ik laat van het geheel eene getrouwe copij volgen 1:

Bonsoir, ma chère amie! Je ne te dirai point le plaisir que ma fait hier soir ta chère lettre, ni la peine cuissante que je ressens du dernier coup, que l'on vient de me porter en fermant notre fenêtre..... tu dois le sentir. = Les barbares! nous ravir..... mais je me tais; je dois remercier l'être, qui veille sur nous, qu'il y ait encore un trou assez grand au carreau de vitre pour passer ceci, et j'y puis inserer le baiser, que je t'aurois donné. = Tu vois, ma douce amie, que je t'ai obéie? Je voudrais bien que ces couplets puisse mériter l'attention, que tu veux bien y donner, mais.... ik kan niet helpen, si.... vat au diable, je ne sais seulement pas excuser ma bêtise. - Je me tais donc.
J'embrasse et remercie le cher ☼ 2 des peines, qu'il se donne..... En vérité je ne sais rien dire ce soir; je ne sais ce que j'ai. Cepandant, ni chagrin, ni inquiétude ☼ 3 tourmente. Serais-ce un préssentiment, que je vous reverrai bientôt? que je vous serrerai tous dans mes bras? que je pourrai vous dire de vive voix tout ce que je dois taire dans l'absence?... Ah! plut à Dieu!
Non, Louise! 4 tu n'est pas bien et tu ne dois plus sor-
{==47==} {>>pagina-aanduiding<<}
tir. Je préfère me passer du doux plaisir de te voir, même de t'embrasser, que de te voir ainsi abattue et l'air souffrante. = Je connais ta sensibilité. Elle te sera funeste, si tu n'y prends garde. Je te conjure donc de te menager. Et vous, mon cher B...., si vous lisez ces lignes d'une amie attachée, je vous prie de m'aider à empêcher notre Louise à sortir d'avantage, tant quelle sera si peu raisonnable. = Adieu, bonsoir; il faut finir. Je t'embrasse tous de toute âme, de tout coeur et de toutes mes forces - Félicité aussi. = Théophile. =

Air: à nos plus grands malheurs, cet.

Toi, qui lis dans les coeurs, 
Dieu bon, Dieu de justice! 
Tu vois tous mes malheurs 
Et du sort le caprice.... 
Dans ce lieu de pitié, 
Qu'habite la souffrance, 
O divine amitié, } Bis. 
Viens, fais ma jouissance. } Bis. 
 
Qu'entends-je? ô cris affreux! 
Ah, c'est une captive!.... 
Quels accens douloureux! 
Dieu, quelle voix plaintive! 
Puisse de mes souhaits 
Naitre ta patience, 
Tu ne sera jamais } Bis. 
Privée de jouissance. } Bis. 
 
Dans l'humble pauvreté 
Je peux couler ma vie, 
Mais, ô ma Liberté! 
Dois tu m'être ravie? 

{==48==} {>>pagina-aanduiding<<}

Malgré cette rigueur 
J'ai pour moi l'innocence, 
Qui laisse dans mon coeur } Bis. 
Sa douce jouissance. Bis. 
 
Dans le sort des combats 
J'ai servi ma patrie; 
Et jamais du trépas 
L'horreur ne m'a saisie; 
Mais me voir enchainer 
Par les fers de la France!.... 
Ce coup doit terminer } Bis. 
Toute ma jouissance! } Bis. 
 
Loin de tous mes amis, 
Privée de ma famille, 
Pour calmer mes ennuis 
Je ne vois qu'une grille... 
Mais quand de nos boureaux 
Trompant la surveillance, 
Je brave les barreaux.... } Bis. 
Dieu, quelle jouissance! } Bis. 
 
Bientôt nos oppresseurs, 
Couverts de tous leurs crimes, 
Morfondant leurs fureurs, 
Lâcherons leurs victimes. 
Sortant de nos prisons, 
Méprisant leur vengeance, 
Nos maux se changerons } Bis. 1 
En triple jouissance. } Bis. 1 



{==t.o. 48==} {>>pagina-aanduiding<<}



{== afbeelding 
	==} {>>afbeelding<<}
    


{==49==} {>>pagina-aanduiding<<}

Door welke gelukkige omstandigheden Félicité en Théophile uit hare gevangenis ontslagen en aan hare familie weêrgegeven werden, is mij niet gebleken 1. La triple jouissance echter, waarop de jeugdige dichteres hoopte, werd aan de beide zusters weldra geschonken, en zij was eene voorbode van meerder voorspoed. De beide vrienden H. en B. besloten namelijk om eene krachtiger poging aan te wenden tot verbetering van den staat der Fernigs. Zij verschaften hun de noodige gelden; er werd een huis gehuurd op de Heerengracht bij de Romeinsarmsteeg, en de vier zusters openden een manufacturenmagazijn in een gesloten huis, dat spoedig bij een groot aantal der aanzienlijkste Amsterdamsche families eene welverdiende onderscheiding genoot.
Nog vóór het jaar 1799, toen de zaken in Frankrijk een rustiger aanzien begonnen te verkrijgen, besloten Félicité en Théophile tot eene onderneming, die, bij de verhouding, waarin zij tot haar vaderland stonden en de ervaringen, welke zij van de stemming van Frankrijk omtrent hare personen reeds vroeger hadden, inderdaad stoutmoedig mag heeten. Zij verlieten voor een poos Amsterdam en trokken door België naar Mortagne, opdat zij daar onderzoek mogten doen, of er van de achtergelaten bezittingen der familie nog iets te redden was 2. Op deze reis bragt een gelukkig

{==50==} {>>pagina-aanduiding<<}
toeval Vanderwallen, den door Félicité in Nov. 1792 geredden Belgischen officier, met zijne heldhaftige weldoenster op nieuw zamen. Het laat zich vermoeden, dat de jonge man de vriendelijke verschijning van haar, die hem te midden van kruiddamp en sabelslagen uit de ruwe handen der Uhlanen verloste, nog niet vergeten was. De dankbaarheid verhoogde zich tot gevoelens van nog teederer aard, en korten tijd na de wederontmoeting bevond Vanderwallen zich te Amsterdam in het midden van de Fernigs, als aanstaande echtgenoot van Félicité.
In deze dagen van terugkeerende welvaart voor allen, van liefde en blijde uitzigten in de toekomst voor het aanstaande echtpaar, waren sommige avonden aan gezellig verkeer gewijd, waaraan de vrienden in den voormaligen druk, de Heer en Mevrouw B. met hunne kinderen gewoonlijk deel namen. Dan werden de herinneringen des voorheens vernieuwd, de avonturen der kampagne in België opgehaald, de gebeurtenissen, die zich in het verwijderde vaderland van dag tot dag verdrongen, besproken. Niet zelden stemde Théophile hare viool, en gewoonlijk kondigde dit een klein familieconcert aan. De muzijkboeken werden opgeslagen, en de ‘Hymnes et Chansons patriotiques’ genoten de voorkeur, die zij bij deze echte kinderen van hunnen tijd zoo ligt konden vinden. De ‘Calendrier Républicain pour la IIIme Année de la République Française’, die in 1795 te Parijs uitgegeven werd, bevat deze ‘Hymnes et Chansons’. Een exemplaar, dat door de Fernigs gebruikt werd en in het bezit der familie B. kwam, ligt thans voor mij, en de twee liederen, die de zusters het meest beminden en gedurig herhaalden, werden mij aangewezen. Zij zijn zoo karakteristiek voor de tijden, waartoe zij behooren, en werpen zoo veel licht over het inwendige wezen der heldinnen, die deze zangen konden liefhebben, dat ik mij niet weêrhouden kan beide af te schrijven, al zijn zij voor een groot deel uitdrukking van beginselen, die ons in deze dagen regtmatigen afkeer inboezemen. Zie hier het eene:

{==51==} {>>pagina-aanduiding<<}


	Le salut de la France.
Veillons au salut de la France, 
Veillons au maintien de nos droits! 
Et fiers de notre indépendance, 
Conspirons la perte des rois! 
Liberté, liberté! que tout mortel te rende hommage! 
Tirans, tremblez! vous allez expier vos forfaits. 
Plutôt la mort que l'esclavage: 
C'est la devise des François. 
 
Du salut de notre patrie 
Dépend celui de l'univers. 
Si jamais elle est asservie, 
Tous les peuples sont dans les fers. 
Liberté, liberté! que tout mortel te rende hommage! 
Tirans, tremblez! vouz allez expier vos forfaits. 
Plutôt la mort que l'esclavage: 
C'est la devise des François. 
 
Ennemis de la tirannie, 
Paroissez tous! armez vos bras! 
Du fond de l'Europe avilie 
Marchez avec nous aux combats! 
Liberté, liberté, que ce nom sacré nous rallie! 
Poursuivons les tyrans, punissons leurs forfaits! 
Nous servons la même patrie: 
Les hommes libres sont François. 


Het andere lied is eene

{==52==} {>>pagina-aanduiding<<}


	Hymne à l'être suprême.
Père de l'Univers, suprême intelligence! 
Bienfaiteur ignoré des aveugles mortels! 
Tu révélas ton être à la reconnaissance, 
Qui seule éleva tes autels. 
 
Ton temple est sur les monts, dans les airs, sur les ondes; 
Tu n'as point de passé, tu n'as point d'avenir; 
Et sans les occuper tu remplis tous les mondes, 
Qui ne peuvent te contenir. 
 
Tout émane de toi, grande et première cause! 
Tout s'épure aux rayons de ta divinité; 
Sur ton culte immortel la morale repose, 
Et sur les moeurs, la liberté! 
 
Pour venger leur outrage et la gloire offensée, 
L'auguste liberté, ce fléau des pervers, 
Sortit au même instant de ta vaste pensée 
Avec le plan de l'univers. 
 
Dieu puissant! elle seule a vengé ton injure; 
De ton culte, elle même instruisant les mortels, 
Leva le voile épais, qui couvrait la nature, 
Et vint absoudre tes autels. 
 
O toi qui du néant, ainsi qu'une étincelle, 
Fis jaillir dans les airs l'astre éclatant du jour! 
Fais plus.... verse en nos coeurs ta sagesse immortelle, 
Embrâse-nous de ton amour. 
 
De la haine des rois anime la patrie, 
Chasse les vains désirs, l'injuste orgueil des rangs, 
Le luxe corrupteur, la basse flaterie, 
Plus fatale que les tyrans. 

{==53==} {>>pagina-aanduiding<<}

Dissipe nos erreurs, rends-nous bons, rends-nous justes, 
Règne, règne au-delà du tout illimité; 
Enchaîne la nature à tes dècrets augustes, 
Laisse à l'homme la liberté. 


Deze hymne was boven alle andere bij Théophile geliefd. Zij zette zelve de eenstemmige melodie, die de ‘Calendrier’ mede bevat, voor vier partijen, en zong haar met Louise en Félicité en haren broeder Louis. Vijftig jaren zijn voorbijgegaan, sinds dit lied in het eenvoudige huisvertrek des gezins op de Heerengracht plagt herhaald te worden; maar zij die het in hare jonge jaren aldaar hoorde, herinnert zich nog levendig de zilveren stem van Théophile, hoe zij krachtig en welluidend door de drie overige heenklonk, en als heerschte door de overmagt van het ernstiger enthousiasme der zangster.
Op een van de avonden, waarvan ik sprak, als Mevrouw B. met hare kinderen zich reeds bij het gezelschap had gevoegd, liet de Heer B. weten, dat men hem niet verwachten zou, daar eene geringe ongesteldheid hem noodzaakte rust te zoeken. Dat was een klein ongeluk voor de blijde harten. Sommigen meenden, dat de ongesteldheid, daar zij eene geringe was, den vriend geen regt gaf om zich te onttrekken. Men beraamde plannen om hem van voornemen te doen veranderen. Théophile, altijd gereed en voortvarende met gedachten en pen, zoo als vroeger met pistool en sabel, stelde voor, dat men den Heer B. zou schrijven en een middelweg voorslaan: eerst mogt hij rust nemen, dan zou hij komen! De inval werd met gejuich ontvangen, en straks lag het stuk ter tafel, dat nu door mij afgeschreven wordt, en dat ik naauwelijks anders dan met een gevoel van weemoed beschouwen kan, als ik bedenk, dat van de veertien onderteekenaars, die toen zoo vol van levensvreugde te zamen waren, sommigen in het tijdperk der kindschheid, anderen in den besten bloei van kracht en schoonheid, waarschijnlijk geen enkele meer in leven is dan de eene, die deze herinnering van een gelukkig uur bewaarde en mij ter hand stelde.


{==54==} {>>pagina-aanduiding<<}

L'armée joyeuse, maintenant dans la tristesse,

à Son Général en Chef,



Salut!

Eh quoi! Sera-t-il vrai; tes camarades se verront abandonnés par toi au moment marqué par les plaisirs pour leur réunion à leur guide, à leur soutient? Une indisposition traitresse vient te ravir à leurs voeux, et tu as le courage de les abandonner pour la suivre à la molesse du repos....! Non, tu n'est plus leur chef, si tu ne rentre incessamment sous les drapeaux. Tes amis respecteront tes maux, les partageront et te donneront leurs soins. Tu ne prendras point une part effective à leur folie, mais tu y présideras. Songe que sans toi point de jouissance pour eux. Voudrais-tu la leur ravir entièrement? Non tu n'as pas l'ame si impitoyable; tu te rendras à nos voeux, à nos desirs, quand tu auras dormi deux heures.

Fait à l'Assemblée Générale, et signé par elle.
Dit stuk is geschreven op een half blad in tweeën gevouwen; onderaan hangt een knipsel met een groen lak, bij wijze van een zegel, waarop de initialen L.C.B. 1. De beide ex-ordonans-officieren van Dumouriez hadden den ganschen vorm in het leger wel afgezien! Onder de handteekeningen verdienen deze zeven onze opmerkzaamheid: Ls. Fernig, Père, Louise, Aimenietie Lieve 2, Félicité, van Oli Oli 3, Vanderwallen, Louis 4, Filchen 5, Secrétaire Gé-
{==55==} {>>pagina-aanduiding<<}
néral. Opdat de lijst der onderteekenaars de meest mogelijke lengte mogt hebben, moesten ook de kinderen van den Heer B. hun naam schrijven, en Théophile voegde er zelfs dien van den kruijer bij, die op dit oogenblik in huis was om de depêche weg te brengen.
Welligt zijn de Fernigs na dezen tijd zelden of nooit meer zoo voltallig vereenigd geweest. Félicité althans verliet weldra Amsterdam met haren echtgenoot, om zich te Brussel te vestigen. Het afscheid van Mevrouw B. viel haar ligtbewogen en hartstogtelijk gemoed zwaar. Op den dag des laatsten vaarwels zond zij hare trouwe vriendin nog het volgende:
Jeudi, rentrant de chez vous.

Vous peindre tout ce que mon coeur éprouva de déchirant en vous quittant, ma chère et tendre amie, serait au dessus de toute expression. Ce sont des moments, que la bonne, la tendre amitié peut seulle sentir!..... Adieu, amie chèrie! n'oubliez jamais une personne, qui se souviendra eternellement de vous et votre belle âme.

Votre tres devouée amie Félicité.

Accepté ce triste souvenir.

J'embrasse tes chères petites.
Het triste souvenir, waarvan het P.S. spreekt, is op dit oogenblik in mijne hand. Het is eene zeer eenvoudige damesspeld, waarvan de achthoekige, platte kop achter glas het woord L'amitié te lezen geeft; de naald is in het vuur verguld.
Félicité vertrok, maar keerde in het laatst van 1799 nog eenmaal met Vanderwallen naar Amsterdam terug, waar zij moeder werd van een zoon, die in de Fransche Roomsche kerk op de

{==56==} {>>pagina-aanduiding<<}
Boommarkt gedoopt werd en de namen François Louis Félix Camille verkreeg 1.
Of Théophile met Félicité aanvankelijk te Brussel vertoefde, weet ik niet te bepalen 2. Eenige jaren later echter woonde zij niet bij deze zuster, maar bij Aimée, die in Januarij 1801, te Amsterdam, met den toenmaligen kolonel Guilleminot 3 huwde, en vervolgens naar Frankrijk vertrokken, zich tijdens de oorlogen van den keizer, onder wien Guilleminot generaal werd, te Nanterre vestigde. In dit dorp, in het departement van de Seine, niet ver van Parijs, leefde in 1810 Théophile met haren ouden vader, Aimée en hare kinderen in stillen vrede en huisselijken arbeid en weinig meer schijnt haar, volgens hare eigen betuigingen, ontbroken te hebben, dan de tegenwoordigheid van sommigen, die zij lief had, vooral die van haren broeder Louis, die nu even als Guilleminot den keizer diende, en de oude Amsterdamsche vrienden. Zij had evenmin als Félicité en Louise, die nog in onze hoofdstad woonde, haar vroegere weldoeners vergeten. De hartelijkheid en dankbaarheid, welke zij eertijds koesterde, bestond nog in 
volle kracht. Dit bleek onder anderen toen de Heer B. in dit jaar, op zijne beurt in zorgen over het behoud van zijn ambt bij de inlijving van ons vaderland in het keizerrijk, haren raad had inge-
{==57==} {>>pagina-aanduiding<<}
roepen omtrent de middelen, die hij aanwenden mogt om in zijne betrekking bevestigd te blijven. Théophile verzuimde niet hem met hare beschouwingen desaangaande bekend te maken. Zij schreef den 10den October 1810 een uitvoerigen brief aan den Heer B. 1, die benevens deze beschouwingen ook de proeve van een rekwest bevat, waarmede haar vriend zich tot het Fransche gouvernement kon wenden. Deze proeve is zeer wel gesteld en draagt kenmerken van eene praktische bekwaamheid, die in eene vrouw welligt zelden aangetroffen wordt. Het laatste gedeelte van den brief luidt aldus:
J'ai commencé par le plus essentiel, mes chers amis! Maintenant permettez moi de vous entretenir de notre chère et ancienne liaison. Vous avez éte les plus grandes consolations dans nos malheurs. Cette époque ne s'effacera jamais de nos coeurs, et notre reconnaissance descendera avec nous dans le tombeau.

Combien de fois ne parlons-nous pas de vous, des plaisirs purs, que nous avons goutés près de vous, malgré l'état infortuné, où nous nous trouvions!.... Non, jamais, jamais je n'en perdrai le delicieux souvenir.

Venez donc un jour nous voir dans nôtre pays. Venez voir, de quelle manière et combien vous êtes profondément dans notre tendresse..... Vous ajouterez au bonheur, dont nous jouissons avec notre bon Papa. Ce serait alors que nous serions vraiment heureux, surtout si Guilleminot et mon frère pouvoient nous être unis.

J'aime à ésperer que ce beau jour nous est encore réservé. Amennez-nous votre aimable enfant. Il s'amusera avec les notres et forme ☼☼☼ 2 la douce amitié, qui nous lie.

J'embrasse Z. et C. 3. J'espère qu'elles ajoutent à votre félicité mutuelle par leur tendresse pour vous, comme il est dú à de tels parents, qui font tant pour elles.

{==58==} {>>pagina-aanduiding<<}


Adieu, mes très chers amis! Je vous presse tour à tour sur mon coeur, qui vous est éternellement devoué.

Vôtre Théophile.
Théophile heeft de vriendin, die zij naar Nanterre noodigde, niet meer mogen zien. Mevrouw B. stierf in 1813. De indruk, dien dit sterfgeval op de beide zusters maakte, is levendig weêrgegeven in beider brieven aan den Heer B. Die van Théophile uit Nanterre is van den 6den Junij.
Le coup terrible, qui vient de vous frapper, chèr, toujours chèr ami, rententit au fond de nos coeurs et les dechire de la manière la plus douloureuse. L'attachement, qui nous unissait à notre malheureuse amie, lui survivra longtemps.... toute ma vie.

Rendez vous à la prière de ma soeur 1. Venez verser dans le sein de vos bons amis les pleurs, que nous partageons. Quittez ce sejours, qui vous retrace tant de souvenirs de désolation. Accompagnez notre Louise 2, qui vient retablir sa santé. Venez, bon ami! Qu'avec bonheur nous vous prodiguerons tous les soins de la plus tendre amitié. Rendez vous à nos instantes prières et croiez, que nulle famille au monde ne vous est attachée par de plus solides, de plus invariables sentimens que celle de

Vôtre Théophile.

J'embrasse Z., C. et K. 3.
De regelen van Félicité, van den 8sten Junij uit Brussel, getuigen van niet minder diepe smart; zij leverden mij den grond, waarop ik het gemoed der schrijfster boven hartstogtelijk heette:

{==59==} {>>pagina-aanduiding<<}

Mon chèr Monsieur

B.

Mon desir serait de vous consoller; mais, hélas! je n'en ai point la force ni le courage. Si les larmes, que vous versez si justement peuvent trouver quelqu' adoucissement par celles, que l'amitié nous arrache; si la peine, que nous éprouvons de la perte d'une amie, qui méritait si bien cette calification (sic), est consolante pour celui, qui savait si bien apprécier toutes ses vertus, ami! vous souffrirez moins. Nous ne revenons pas d'une perte si précipitée et si prématurée. Providence, vous n'êtes pas toujours juste.... Mon Dieu! je ne veux point t'accuser. Pardonne un égarement, que l'amitié produit! Elle etait si bonne amie!

Je ne sais ni parler ni écrire, mon ami! Je ne sais que vous plaindre et souffrir avec vous. Je vous donnerai un conseil, que je crois serait le meilleur à suivre dans votre affliction; celui de faire un voyage chez vos amis, nous les premieres, ensuite à Nanterre. Nous pleurerons avec vous; nous vous consollerons.

Que notre ancienne amitié ne souffre point dans cette séparation; au contraire vous ne serez que plus chèr à vos amis. Rendez leur le même sentiment.

Vanderwallen comme moi vous pressóns sur notre coeur devoué;

Félicité.
Wat ik nog verder van de Fernigs te melden heb, is zeer weinig. Na den dood van Mevrouw B. schijnt de correspondentie der vrienden zeldzamer geworden te zijn. Mijne vriendelijke berigtgeefster heeft ijverig onderzocht, maar geen latere brieven kunnen toonen. Wat zij zich echter herinnert van de verschillende leden der familie nog verder vernomen te hebben, en mij van elders bekend werd, komt hierop neder. Louise, de oudste dochter, huwde in 1804 met den

{==60==} {>>pagina-aanduiding<<}
Heer H. Neuremburg. Zij vestigden zich te Amsterdam en openden in een huis op de Keizersgracht, op den hoek van de Wolvenstraat, een winkel van zoogenaamde bijouteriën 1. Na eenige jaren van vlijt en spaarzaamheid verlieten zij Amsterdam, om in de nabijheid van Félicité te Brussel de vruchten van hunnen arbeid te genieten. L. Fernig, de vader, stierf 2 te Nanterre in het huis van Guilleminot en Aimée, die zich na dit verlies naar Parijs begaf. Louis, de zoon, was in 1803 reeds weder in Fransche dienst en vervolgde meerdere jaren zijn militaire loopbaan onder Napoleon. Hij streed dapper in Italië en Spanje, was in 1811 als luitenant-kolonel in Zeeland, vervolgens in Rusland en Polen, nog later, na 1813, als brigade-generaal in Spanje 3. Théophile overleed ongehuwd in het huis van haren zwager Guilleminot, in het jaar 1814 of 1815 4.

Ziedaar wat ik te weten kwam aangaande eene familie, wier geschiedenis te zeldzaam is en ons te zeer inleidt in de kennis van het leven der geslachten, die vóór 50 en 60 jaren de grootste wereldgebeurtenissen beleefden en daarin hun rol vervulden, dan dat zij niet voor de vergetelheid verdient bewaard te blijven. Dat mijne mededeelingen overvloediger en vollediger zouden zijn, zoo ik meer boeken had nageslagen, en vooral zoo ik mijne onderzoekingen te Amsterdam en elders op breeder schaal had ingerigt, schijnt mij niet te betwijfelen. Maar ik deed slechts, wat ik in eenige verstrooide oogenblikken vermogt, en verzamelde, wat als het ware het gelukkige toeval mij aanvoerde. Onze reeds zoo dikwerf vermelde berigtgeefster en eenige andere stadgenooten, wier geheugen de grens onzer eeuw over-
{==61==} {>>pagina-aanduiding<<}
schrijdt, hebben mij het werk ligt gemaakt, en hun zij hier mijne dankbetuiging toegebragt. Mogt iemand, die op het veld der nieuwe wereldgeschiedenis en harer duizendvoudige, geschreven en ongeschreven bronnen meer te huis is dan de steller dezer bladen, het onderwerp van dit opstel nog verdere nasporingen waardig achten, het zal mij genoegen doen van den gunstigen uitslag dier nasporingen te vernemen.

Amsterdam, Junij 1850.






{==62==} {>>pagina-aanduiding<<}

Hollandsche dramatische Poëzij.

Twee Tudors, Drama, in Vijf Bedrijven. Door H.J. Schimmel. Amsterdam, W.C. Ippel. 1847.

Joan Woutersz, Drama in Vijf Bedrijven. Door H.J. Schimmel. Amsterdam, W.C. Ippel. 1847.

Gondebald, Dramatiesch Gedicht, door H.J. Schimmel. Amsterdam, W.C. Ippel. 1848.

Giovanni di Procida. Drama in Vijf Bedrijven, door H.J. Schimmel. Amsterdam, W.C. Ippel. 1849.

Oranje en Nederland. Dramatiesch Tafereel, in Een Bedrijf. - Eene Bladzijde uit de Geschiedenis des Vaderlands. - Amsterdam, J.C. Loman, Jr. 1849. Tweede Druk.

Als er geen tooverkracht school in de gedachte, de scheppingen van zijnen geest veraanschouwelijkt te zien, wat zou den jeugdigen dichter, aan het hoofd dezer bladen genoemd, ten onzent hebben opgewekt voor het tooneel te schrijven?
Een handvol menschen, eenige honderde toeschouwers maken het gansche gehoor uit, waarmede een hollandsch dramatist zich vleijen mag, - daar van ons klein publiek slechts een zeer klein gedeelte den schouwburg bezoeken kan, dewijl maar enkele steden van ons vaderland voor het tooneel eene zaal over hebben, - daar slechts een nog kleiner gedeelte den schouwburg bezoeken wil, als er een oorspronkelijk stuk, in verzen, gegeven wordt. Wij erkennen het, ook bij den gevierdsten onzer schrijvers kan er geen sprake

{==63==} {>>pagina-aanduiding<<}
zijn van de twee millioen lezers, welke Göthe voor een auteur eischen dorst, als het de moeite waardig zou wezen de pen op te vatten; maar deze heeft dan ten minste toch zijne duizenden en tienduizenden, en zijn boek gaat tot de grenzen van het gebied onzer taal; - de hoofdstad en de hofstad, ziedaar de enge kringen, een dramatisch vernuft aangewezen. Of beider menigte hem geheel behoorde, of zij niet, door allerlei vreemde invloeden beheerscht, telken avond versnipperd werd! Twijfelt gij er aan? Stel u de schare voor, die, aan het IJ bij voorbeeld, zaamvloeijen kon, zij zou ontzagwekkend mogen heeten; maar merk tevens op, hoe meer dan de helft van deze door onzen kunstenaar te vergeefs te gemoet wordt gezien, hoe zij den voet naar elders rigt. Daar gaan zij, die, voor verblinding der oogen verrukking des geestes prijs gevende, het waarschijnlijke aan het verrassende opofferen, en, de regten van het verstand verloochend om den wille des gevoels, liever den zang het oor leenen dan het dicht. En is de drom, door de opera overgelaten, reeds met een enkelen blik te overzien, hoe wordt deze op nieuw gedund, tot hoe klein een hoop smelt hij ten leste zaam, als ook zij verdwenen zijn, die den een of anderen uitheemschen tongval de voorkeur geven boven hunne moedertaal; die, laat de billijkheid het er mogen bijvoegen, in de wereld des Franschen tooneels eene fijner beschaving waarderen dan de onze kent, of de gelegenheid aangrijpen op het Engelsche een genie te bewonderen, dat in het rijk der dramatische poëzij geen wedergade heeft. Het is afschrikkends genoeg, dunkt u, en toch nog heel de jammer niet; op een gehoor, hoe klein dan ook, mag onze dramatist ten minste staat maken, maar zal hij voor zijne schepping tolken vinden der muze waardig? Voor hem bestaat het Hollandsch, - als voor ons allen, helaas! - niet slechts uit twee talen: de spreektaal en de schrijftaal, de eene te plat om te worden gedrukt, de andere te stijf om te worden 
gesproken, - voor hem is er nog een derde Hollandsch, het Hollandsch des hedendaagschen tooneels, dat zelfs de verzen van Vondel onuitstaanbaar maakt. Het is beurtelings een gedreun, een gebrom, een gekrol of een gebrul, dat den hoorder walgt eer de spreker er heesch van wordt, hoe spoedig dit ook het geval zij; - het valt der over-
{==64==} {>>pagina-aanduiding<<}
levering dank te weten, dat verzen moeten worden uitgegalmd, ‘alexandrijnen om palen meê in den grond te heijen,’ zeggen de liefhebbers; - het is zich aanstellen of men geen bezielde taal spreken kon zonder bezeten te zijn. Wij zouden overdrijven, zoo wij niet erkenden dat er nog enkelen optreden, welke de overtuiging toonen te koesteren, dat hunne stemleiding den gemoedstoestand hoorbaar schilderen moet; maar schaars als zij blijken, worden zij nog schaarscher gewaardeerd in eenen schouwburg, die schreeuwen synoniem van spreken heeft gemaakt. Schakering van hartstogt, door de goddelijke gave der stem, nu eens tot trillens toe bewogen en dan weder dreigend van diepte, medeslepend in hare bede of terugstootend in hare weigering, van vreugde vol en van droefheid dof, hoe zou zij langer een publiek verrukken, te hard van ooren geworden, om een vertrouwelijk gesprek zachtkens af te luisteren, om verliefden kout ademloos op te vangen in een gefluisterden zucht? Het is er mede geoordeeld, - of zijn studie van stand, of waarheid en waardigheid van gebaren, zijn zij te wachten, waar het eerste vereischte, waar der uitdrukking zelve zoo schreeuwend en zoo schaamteloos geweld wordt gedaan?
En echter schrijft hij, dien de hemel hoofd en hart genoeg heeft bedeeld om een groot feit wijsgeerig te denken en dichterlijk te gevoelen, wiens studie volstaat om het te verklaren, wiens verbeelding het hem voor oogen roept, echter schrijft hij, die dramatisch poeët is geboren, zijn stuk, ondanks dat kleine publiek, en spijt die middelmatige acteurs, dewijl het voortbrengen hem behoefte is en genot tevens. En echter wenscht hij het gespeeld te zien, ook door die brekebeenen, en voor die burgerluî, omdat slechts de opvoering een toetssteen biedt voor zijn werk, omdat er voor hem geen vooruitgang mogelijk is, tenzij hij zich kunne overtuigen waar hij gefaald heeft en waar hij is geslaagd, omdat de weelde geen weêrga heeft, te hooren en te zien, dat geest en gemoed voor hem hunne sluijers hebben afgelegd, dat hij leeft niet een-, maar honderdvoud! Eer men hem die benijde, wete men wat zij kost. Het is avond geworden, de avond waarin zijn eersteling zal worden opgevoerd; hoe verslagenheid en vervoering elkander in zijn binnenste bestrijden, hoe beurte-
{==65==} {>>pagina-aanduiding<<}
lings vreeze of hoop in zijn harte heerscht. Het is of al de gebreken, die hij vroeger naauwelijks in zijnen arbeid vermoedde, hem eensklaps aangrijnzen. Wat werd er van de schoonheden, welke hij in zijn werk heeft gezien; niet enkel bij de conceptie, neen, die hij ook bij herlezing, die hij te ochtend nog op de repetitie genoot? Och, dat zij andermaal aan het licht traden uit de donkere wolken van zijnen trans; dat zij herschitterden van den oorspronkelijken gloor, dien hij haar eigen dacht. Het is als ontfronst zich zijn voorhoofd; de borst verbreedende beurt hij haar op; de moedeloos neêrgezonken handen rijzen, - hij ziet ze weêr! Toch is het maar een oogwenk verademing; immers aan hoe velerlei naijver, jaloezij, nijd, aan welke onbegrijpelijke kleingeestigheid, aan wat al laaghartige togten hangt het af, of ze bij de vertooning uit zullen komen, of het publiek 
in staat zal worden gesteld, die regt te doen! Maar bedroog hij zich dan, toen hij geloofde, dat hem een sprank genie ten deel viel, en dat die opgemerkt, gewaardeerd, bewonderd wordt quand même? - de gordijn gaat omhoog! Ademloos en bestorven schuilt hij weg in dien hoek, - doch de expositie schijnt te worden begrepen, het publiek stelt de actie op prijs, reeds door het begin beloofd; een gelukkige regel, goed voorgedragen, lokt toejuiching uit, - ‘luider! luider!’ zoudt ge roepen, als ge zaagt, hoe onze martelaar de oogen nog niet op durft slaan naar de kroone in het verschiet. Het tweede bedrijf is vast aangevangen, en met zijne tooneelen klimt de belangstelling; zal de auteur het wagen op te staan en rond te zien? Fluks, als dat hoofdmoment zijne werking niet zal hebben gemist; fluks - maar hij is al opgerezen en zinkt weêr in zijn schuilhoek terug, want een gedruisch van goedkeuring vervult de zaal; want hij heeft eene kleine hand over schoone oogen zien strijken, om de tranen weg te pinken, haar door zijne verzen ontlokt. O eerste teug uit den beker, die den eigen avond zijne lippen nog zoo dikwerf zal worden geboden, o voorgevoel der zege! hoe grijpt gij hem aan. ‘Lucht!’ hijgt hij, ‘lucht!’ en zij het ook daar de plaatse niet, om God voor aller oogen te danken, de zucht, zijn boezem ontstegen, vindt toch haren weg naar omhoog. ‘Lucht! lucht!’ en, de loge in den corridor ontsneld, daveren de wanden om hem heen van handgeklap;

{==66==} {>>pagina-aanduiding<<}
weêr naar binnen, en beurtelings naar beneden en naar boven; regts en links moet hij opmerken, moet hij gadeslaan, van auteur in criticus van zijn eigen arbeid verkeerd, - maar voortaan auteur van den lauwer zeker, en criticus in den waren zin des woords, opdat een volgend werk vrij moge zijn van de vlekken, die dit ontsieren! opdat zijne kunst al den invloed op het volksleven uitoefene, die haar is gegund!
Schimmel heeft, wij verbeelden het ons ten minste, Schimmel heeft voor drie jaren ongeveer zoo vonnis geveld over zijnen eersteling, en aan het schaven, aan het schrappen vooral scheen geen einde te zullen komen. Indien hij het drama thans andermaal toetste, zou de uitspraak nog even gunstig zijn, als zij toen ten slotte toch luidde? Wij brengen hem gaarne de hulde toe te getuigen, dat wij gelooven in zijnen geest te spreken, zoo wij neen zeggen. Het stuk: ‘Twee Tudors’, wat is het in de dramatische litteratuur anders, dan wat het boek: ‘de Graaf van Devonshire,’ in de romantische bleek? de eerste proeve van een nog vruchteloos naar bewustheid strevend talent. Niemand verbaze zich over de vergelijking, ongezochter zijn er ter wereld niet vele. Er is meer gemeenschap dan de keuze derzelfde heldinnen, Maria en Elisabeth, ‘eene leelijke en eene coquette;’ er is ook gemeenschap derzelfde feil, niet in het behandelen van een bekend onderwerp, maar in het overwerken, overdragen derzelfde situatie, reeds door groote meesters in te gelijk gelukkiger en treffender licht gesteld. ‘Kenilworth’ staat tot ‘de Graaf van Devonshire’, als ‘Maria Stuart’ tot de ‘Twee Tudors’, en of de gelijkenis nog niet groot genoeg ware, de voorrede van den Heer Schimmel zweemt naar die van Mejufvrouw Toussaint, als twee droppelen waters het den een naar den ander doen, die allebeî troebel zijn. Doch de laatste heeft het genre van historischen roman, dat haar toen schemerachtig voor den geest stond, sedert in al zijn schoonheid onzer bewondering prijs gegeven, - waarom zouden wij niet mogen hopen dat de eerste er op zijne beurt in slagen zal ons historische drama's te schenken?
Immers, zoo wij de voorrede wel begrepen hebben, in het streven naar de verwezenlijking van dat ideaal school de verdienste der poging, in de ‘Twee Tudors’ beproefd. Het treurspel der ouden mogt voor de nieuwe volken opgehou-
{==67==} {>>pagina-aanduiding<<}
den hebben een hefboom voor schrik en medelijden te zijn, daar met het heidendom het geloof aan het noodlot was ondergegaan, - de Fransche tragedie mogt, ondanks al hare voortreffelijkheid, een versleten kunstvorm zijn gebleken, voor een publiek dat zijn waarheidszin niet op den drempel des schouwburgs achterlaat, - het tooneel had daarom niet uitgediend, de poëzij was niet verscheiden. Eeuwig jong als het harte, kan er van haar voorbijgaan geen sprake zijn! Zoo zij niet langer gevoeld en genoten werd, de schuld lag slechts aan hare tolken, die geen vorm wisten te vinden, in overeenstemming met de behoeften eener nieuwe maatschappij. Levendige handeling - studie van hartstogten - schildering van karakter, ziedaar de drie vereischten om een publiek onzer dagen te boeijen, te behagen en te beheerschen, - en de vorm, die vergunde dat alles te vereenigen, welke was het anders, dan het drama, dan het historisch drama, volgens de voorrede; dan het historisch drama van Shakespeare, wenschten wij dat Schimmel er had bijgevoegd, gewijzigd naar den eigenaardigen smaak van 't volk, voor 't welk men schreef.
Wij nemen de ‘Twee Tudors’ andermaal ter hand, - en leggen die teleurgesteld ter zijde.
Schort het misschien aan onze ingenomenheid met den een of anderen verouderden vorm? Het zij verre. Er is niemand onder de lezers van dit Tijdschrift, die den steller dezer regelen van liefde voor het basterd-klassieke treurspel verdenkt, en ten blijke dat wij ook de Ouden niet vernieuwd wenschten te zien, voegen wij er gaarne bij, dat wij luttel zouden aarzelen het volgende strenge, maar juiste oordeel van Hermann Hettner over Schiller's ‘Maria Stuart’ te onderteekenen. Gij vindt het in zijn boekske: Die romantische Schule in ihrem inneren Zu- ‘sammenhange mit Göthe und Schiller’, - in het derde hoofdstuk: ‘Göthe und Schiller in ihrem Verhältniss zur Antike.’ De schrijver heeft over den Wallenstein gesproken, heeft aangetoond, hoe Schiller reeds in dezen de leer des noodlots begon te huldigen, en - maar hij zegge u zelf, hoe de meester dit in zijne ‘Maria Stuart’ nog verder dreef:
‘Schiller dachte daher, noch während er am Wallenstein arbeitete, schon an andere günstigere Stoffe, um seine neuen Ansichten über das Wesen der Tragödie praktisch

{==68==} {>>pagina-aanduiding<<}
durchzuführen. Der Stoff des Wallenstein ist ihm zu sehr Charaktertragödie; er will ganz in antiker Weise einzig in der Handlung, in der von aussen gegebenen Situation den Konflict suchen. Er will, wie er Bd. 3, S. 289 an Göthe schreibt, einen Stoff haben, dessen Verwicklung nicht im Stücke, sondern ausserhalb vor diesem liegt. Und eben um diesen Vortheil beneidet er den Oedipus Rex. “Der Oedipus, fährt er fort, ist gleichsam nur eine tragische Analysis. Alles ist schon da und es wird nur herausgewickelt. Das kann in der kleinsten Handlung und in einem sehr kleinen Zeitmoment geschehen, wenn die Begebenheiten auch noch so complicirt und von Umständen abhängig waren. Wie begünstigt das nicht den Poeten!” Nach einigem Hin- und Herwählen fällt er auf die Maria Stuart. Und in der That rühmt er es in einem anderen Briefe an Göthe (Bd. 5, S. 43) an diesem Stoffe besonders, dass er sich zu jener Methode, welche in der vollständigen Darstellung des Zustandes besteht, qualificire; denn man könne dem ganzen Gerichtsgang zugleich mit allem Politischen auf die Seite bringen und die Tragödie mit der Verurtheilung anfangen.
Und dies ist nun in der That in der Maria Stuart geschehen. Ob zum Vortheil der Tragödie, das ist freilich eine andere Frage. Wir haben hier keine grossen handelnden Charaktere die ihr Leben einsetzen für grosse gewaltige Zwecke. Hier ist einzig die Passivität, der Zustand des Leidens, der tragische Hebel. Ein Weib, zwar stolz, hochherzig und königlich, ein Weib, “deren ganzes Unrecht ihr gutes Recht auf England ist,” aber seit Jahren im Kerker schmachtend und endlich der grausamen Uebermacht ihrer Feinde unterliegend. Ganz demgemäss ist auch die Charakteristik der beiden Königinnen. Maria angethan mit allem Zauber weiblicher Schönheit und Liebenswürdigkeit und durch ihr Unglück und ihre heroische Leidensfähigkeit nur um so rührender und liebenswürdiger; Elisabeth kalt, stolz und unweiblich. So genommen ist die Niederlage Maria's durchaus untragisch. Nur die brutale Gewalt siegt und ein solcher Untergang ist hässlich, peinigend, nicht tragisch erhebend. Um daher diesen niederdrückenden Eindruck zu mildern und ihn zur

{==69==} {>>pagina-aanduiding<<}
reinen Höhe ächter Tragik zu erheben, werden nun die frevelhaften Jugendvergehungen der Maria in den Vordergrund geschoben. Im Glanze ihrer Machtfülle hatte die jugendliche Königin sie ungestraft verübt, racheheischend schreien sie zum Himmel. Maria's Tod soll als die zwar späte aber gerechte Sühne derselben erscheinen. Aber das eben ist der grosse Fehler dieses Stückes. Schuld und Strafe stehen nicht in innerem nothwendigen Zusammenhange, sie verhalten sich nicht wie Grund und Folge. Und deshalb erscheint die Katastrophe immer nur als zufällig, als ungerechte Härte. Schiller hat dies gefühlt. Er hat daher versucht, diesen losen äusseren Zusammenhang durch künstliche Mittel zu vertiefen und als innere Wahrheit zu rechtfertigen. Dies ist der Sinn jener berühmten Abendmahlscene, die vom Standpunkte engherzigen Pfaffenthums vielfach angegriffen, ästhetisch durch die überall durchgehende katholisirende Färbung der Maria vollkommen gerechtfertigt ist. In den letzten Augenblicken ihres Lebens betheuert die Unglückliche noch einmal vor Gott, dass sie in Betreff jener Verbrechen, derentwegen sie den Tod erleide, unschuldig auf das Blutgerüst steige, aber - so fügt sie gleich hinzu -

“Gott würdigt mich, durch diesen unverdienten Tod 
Die frühe schwere Blutschuld abzubüssen.” 


Damit hat jedoch der Dichter seinen Zweck nur halb erreicht. Maria Stuart mag ihren Tod in diesem Sinne auffassen, denn nur so vermag sie wenigstens einigermassen Trost zu finden. Der Zuschauer dagegen vermisst trotzdem, ebenso wie die ganze Umgebung der unglücklichen Königin, die moralische sowohl wie die poetische Gerechtigkeit. Er vermisst sie um so mehr, je liebenswürdiger die Königin geschildert ist und um so schmerzlicher sie ihren früheren Frevelmuth bereits durch langes langes Leiden gebüsst hat. Die Siegerin Elisabeth mag dann noch so schrecklich den immer wachen Furien ihres verletzten Gewissens preisgegeben, sie mag von allen Biedermännern wie von Shrewsbury verachtet und verlassen in trostloser Einsamkeit dastehen, das Alles ist kein Ersatz. Der Eindruck ist und

{==70==} {>>pagina-aanduiding<<}
bleibt niederdrückend und peinigend. Wir scheiden von der Bühne mit grollendem Herzen, wir zürnen innerlich mit Gott und Welt und wir haben ein Recht dazu, denn nicht Recht und Vernunft, sondern List und Gewalt haben den Sieg davon getragen. Der moderne Mensch kennt kein dunkel waltendes Schicksal, dem er blind unterworfen ist, er muss daher in Tragödie immer Ursach und Wirkung in innigster Folgerichtigkeit klar vor Augen sehen.
Ich weiss nicht, in wie weit sich Schiller dieses Fehlers seiner Maria Stuart bewusst sein mochte. Diese Art der Motivirung haben wir gesehen, ist ohne lebendigen Schicksalsglauben nicht thunlich. Jedenfalls ist es daher wenigstens aus einem ahnenden Gefühl des eben begangenen Fehlers hervorgegangen, wenn Schiller nun in seinem nächstfolgenden Stücke wirklich an den Schicksalsglauben anknüpft.’
Waar de waarheid den meester niet gespaard wordt, daar mag de leerling over geene gestrengheid klagen, als de vriend der kunst eenige vragen tot hem rigt, wier bevredigende beantwoording hij in zijnen arbeid te vergeefs heeft gezocht. Schimmel houde het ons daarom ten goede, dat wij de volgenden hier een plaatsje inruimen. Hij bragt zijn eersteling op het altaar der poëzij, in een historisch drama, maar ontleende het onderwerp der geschiedrollen van zijn Vaderland niet; - wat mag hem toch, met het oog op de behoeften van ons publiek, in die van den vreemde zoo bijzonder hebben aangetrokken, - welke glorie, die ons verleden ontbreekt, schitterde hem bij onze naburen toe? Twee Tudors, - Maria en Elisabeth - de verpersoonlijking der godsdienstige vervolgzucht en der bescherming van de vrijheid des gewetens, eene belangwekkende tegenstelling, maar voor een gemengd tooneelgehoor weinig geschikt, en aan welke bovendien in het stuk zelf luttel regt is geschied; Maria en Elisabeth dus, twee zusters, die elkander den troon betwisten, op grond van de beurtelings betwijfelde wettigheid harer geboorte! - Hij schrijft een historisch drama voor het publiek der negentiende eeuw, dat der geschiedenis geen geweld wil zien aangedaan, dat waarheid eischt in karakter als in kostuum, en hij dicht ‘the bloody papist bitch Queen Mary of red hot memory,’

{==71==} {>>pagina-aanduiding<<}
maar van allerstrengste zeden, een zoon op, uit een geheim huwelijk geboren, en hij stelt Elisabeth ‘whose letters are studded with apophtegms and a terseness of ideas,’ hij stelt ‘the Virgin-Queen,’ half coquette, half pedante, voor, als in staat haar leven voor eenen minnaar op te offeren! Hij schrijft een historisch drama, dat noch die stereotype verraders, uit het basterd-klassieke treurspel, noch die monsters, uit de moderne melodrama's, duldt, welke niemand verraden dan hen zelven, of van welke de menschheid huiveren zou, zoo zij menschelijk mogelijk waren; en echter geeft hij ons in Lord Gray een duivel der wrake, zoo zwart als er ooit is gezien. Hij schrijft een historisch drama, en bekent goedrond, dat menigeen opmerken zal, ‘dat zijne fantazie soms slechts reproduktief gewerkt heeft, het meest, zoo hij gelooft, in het tooneel tusschen Maria en Elisabeth, in het tweede bedrijf,’ zich vleijende dat niemand het wraken zal, ‘dewijl de navolging van groote meesters soms dáár eene schoonheid te genieten geeft, waar de originaliteit der middelmatigheid iets wanstaltigs geleverd had,’ - en het komt niet bij hem op, dat hij beter zon hebben gedaan, zijn eersteling ten vure te doemen, in het belang zijner theorie, dan het publiek in de oogen te doen springen, hoe te onregt zijne ‘Twee Tudors’ in toestand naar Schiller's ‘Maria Stuart en Elisabeth’ zweemen, hoe al het verschil slechts in zijn nadeel is.
Wij mogen hem de vergelijking niet sparen, - hier hebt ge Schiller's ontmoeting der beide Koninginnen, in het park van Fotheringhay, waar Elisabeth met haren jagtstoet Maria Stuart verrast:

elisabeth (zu Leicester). 
 
Wie heisst der Landsitz? 
 
leicester. 
Fotheringhayschloss. 
elisabeth (zu Shrewsbury). 
Schickt unser Jagdgefolg voraus nach London. 
Das Volk drängt allzuheftig in den Strassen, 
Wir suchen Schutz in diesem stillen Park. 

{==72==} {>>pagina-aanduiding<<}

(Talbot entfernt das Gefolge. Sie fixirt mit den Augen die Maria, indem sie zu Paulet weiter spricht.) 
 
Mein gutes Volk liebt mich zu sehr. Unmässig, 
Abgöttisch sind die Zeichen seiner Freude, 
So ehrt man einen Gott, nicht einen Menschen. 
 
maria 
 
(welche diese Zeit über halb ohnmächtig auf die Amme gelehnt war, erhebt sich jetzt und ihr Auge begegnet dem gespannten Blick der Elisabeth. Sie schaudert zusammen und wirft sich wieder an der Amme Brust). 
 
O Gott, aus diesen Zügen spricht kein Herz! 
 
elisabeth. 
 
Wer ist die Lady? 
(Ein allgemeines Schweigen.) 
 
leicester. 
 
- Du bist zu Fotheringhay, Königin. 
 
elisabeth 
 
(stellt sich überrascht und erstaunt, einen finstern Blick auf Leicestern richtend). 
 
Wer hat mir das gethan? Lord Lester! 
 
leicester. 
 
Es ist geschehen, Königin - und nun 
Der Himmel deinen Schritt hieher gelenkt, 
So lass die Grossmuth und das Mitleid siegen. 
 
shrewsbury. 
 
Lass dich erbitten, königliche Frau, 
Dein Aug' auf die Unglückliche zu richten, 
Die hier vergeht vor deinem Anblick. 
 
(Maria rafft sich zusammen und will auf die Elisabeth zugehen, steht aber auf halbem Wege schaudernd still, ihre Geberden drücken den heftigsten Kampf aus.) 
 
elisabeth. 
Wie? Mylords? 
Wer war es denn, der eine Tiefgebeugte 

{==73==} {>>pagina-aanduiding<<}

Mir angekündigt? Eine Stolze find' ich 
Vom Unglück keineswegs geschmeidigt. 
 
maria. 
 
Sey's! 
Ich will mich auch noch diesem unterwerfen. 
Fahr hin, ohnmächt'ger Stolz der edeln Seele! 
Ich will vergessen, wer ich bin, und was 
Ich litt; ich will vor ihr mich niederwerfen, 
Die mich in diese Schmach herunterstiess. 
 
(Sie wendet sich gegen die Königin.) 
 
Der Himmel hat für euch entschieden, Schwester! 
Gekrönt vom Sieg ist euer glücklich Haupt, 
Die Gottheit bet' ich an, die euch erhöhte! 
 
(Sie fällt vor ihr nieder.) 
 
Doch seyd auch ihr nun edelmüthig, Schwester 
Lasst mich nicht schmachvoll liegen! Eure Hand 
Streckt aus, reicht mir die königliche Rechte, 
Mich zu erheben von dem tiefen Fall. 
 
elisabeth (zurücktretend). 
 
Ihr seyd an eurem Platz, Lady Maria! 
Und dankend preis' ich meines Gottes Gnade, 
Der nicht gewollt, dass ich zu euren Füssen 
So liegen sollte, wie ihr jetzt zu meinen. 
 
maria (mit steigenden Affect). 
 
Denkt an den Wechsel alles Menschlichen! 
Es leben Götter, die den Hochmuth rächen! 
Verehret, fürchtet sie, die schrecklichen, 
Die mich zu euren Füssen niederstürzen - 
Um dieser fremden Zeugen willen ehrt 
In mir euch selbst! entweihet, schändet nicht 
Das Blut der Tudor, das in meinen Adern, 
Wie in den euren, fliesst - O Gott im Himmel! 
Steht nicht da, schroff und unzugänglich, wie 
Die Felsenklippe, die der Strandende, 
Vergeblich ringend, zu erfassen strebt. 
Mein Alles hängt, mein Leben, mein Geschick, 
An meiner Worte, meiner Thränen Kraft, 
Löst mir das Herz, dass ich das eure rühre! 
Wenn ihr mich anschaut mit dem Eisesblick, 

{==74==} {>>pagina-aanduiding<<}

Schliesst sich das Herz mir schaudernd zu, der Strom 
Der Thränen stockt, und kaltes Grausen fesselt 
Die Flehensworte mir im Busen an. 
 
elisabeth (halt und streng). 
 
Was habt ihr mir zu sagen, Lady Stuart? 
Ihr habt mich sprechen wollen. Ich vergesse 
Die Königin, die schwer beleidigte, 
Die fromme Pflicht der Schwester zu erfüllen, 
Und meines Anblicks Trost gewähr' ich euch. 
Dem Trieb der Grossmuth folg' ich, setze mich 
Gerechtem Tadel aus, dass ich so weit 
Heruntersteige - denn ihr wisst, 
Dass ihr mich habt ermorden lassen wollen. 
 
maria. 
 
Womit soll ich den Anfang machen, wie 
Die Worte klüglich stellen, dass sie euch 
Das Herz ergreifen, aber nicht verletzen! 
O Gott, gib meiner Rede Kraft, und nimm 
Ihr jeden Stachel, der verwunden könnte! 
Kann ich doch für mich selbst nicht sprechen, ohne euch 
Schwer zu verklagen, und das will ich nicht. 
- Ihr habt an mir gehandelt wie nicht recht ist, 
Denn ich bin eine Königin, wie ihr, 
Und ihr habt als Gefangne mich gehalten. 
Ich kam zu euch als eine Bittende, 
Und ihr, des Gastrechts heilige Gesetze, 
Der Völker heilig Recht in mir verhöhnend, 
Schlosst mich in Kerkermauern ein; die Freunde, 
Die Diener werden grausam mir entrissen, 
Unwürd'gem Mangel werd' ich preisgegeben, 
Man stellt mich vor ein schimpfliches Gericht - 
Nichts mehr davon! Ein ewiges Vergessen 
Bedecke, was ich Grausames erlitt. 
- Seht! Ich will alles eine Schickung nennen, 
Ihr seyd nicht schuldig, ich bin auch nicht schuldig; 
Ein böser Geist stieg aus dem Abgrund auf, 
Den Hass in unsern Herzen zu entzünden, 
Der unsre zarte Jugend schon entzweit. 
Er wuchs mit uns, und böse Menschen fachten 
Der unglücksel'gen Flamme Athem zu. 

{==75==} {>>pagina-aanduiding<<}

Wahnsinn'ge Eiferer bewaffneten 
Mit Schwert und Dolch die unberufne Hand - 
Das ist das Fluchgeschick der Könige, 
Dass sie, entzweit, die Welt in Hass zerreissen, 
Und jeder Zwietracht Furien entfesseln, 
- Jetzt ist kein fremder Mund mehr zwischen uns, 
(Nähert sich ihr zutraulich und mit schmeichelndem Ton.) 
Wir stehn einander selbst nun gegenüber. 
Jetzt, Schwester, redet! Nennt mir meine Schuld, 
Ich will euch völliges Genügen leisten. 
Ach, dass ihr damals mir Gehör geschenkt, 
Als ich so dringend euer Auge suchte! 
Es wäre nie so weit gekommen, nicht 
An diesem traur'gen Ort geschähe jetzt 
Die unglückselig traurige Begegnung. 
 
elisabeth. 
 
Mein guter Stern bewahrte mich davor, 
Die Natter an den Busen mir zu legen. 
- Nicht die Geschicke, euer schwarzes Herz 
Klagt an, die wilde Ehrsucht eures Hauses. 
Nichts Feindliches war zwischen uns geschehn, 
Da kündigte mir euer Ohm, der stolze, 
Herrschwüth'ge Priester, der die freche Hand 
Nach allen Kronen streckt, die Fehde an, 
Bethörte euch, mein Wappen anzunehmen, 
Euch meine Königstitel zuzueignen, 
Auf Tod und Leben in den Kampf mit mir 
Zu gehn - Wen rief er gegen mich nicht auf? 
Der Priester Zungen und der Völker Schwert, 
Des frommen Wahnsinns fürchterliche Waffen; 
Hier selbst, im Friedenssitze meines Reichs, 
Blies er mir der Empörung Flammen an - 
Doch Gott ist mit mir, und der stolze Priester 
Behält das Feld nicht - Meinem Haupte war 
Der Streich gedrohet, und das eure fällt! 
 
maria. 
 
Ich steh' in Gottes Hand. Ihr werdet euch 
So blutig eurer Macht nicht überheben - 

{==76==} {>>pagina-aanduiding<<}

elisabeth. 
 
Wer soll mich hindern? Euer Oheim gab 
Das Beispiel allen Königen der Welt, 
Wie man mit seinen Feinden Frieden macht, 
Die Sanct Barthelemi sey meine Schule! 
Was ist mir Blutsverwandtschaft, Völkerrecht? 
Die Kirche trennet aller Pflichten Band, 
Den Treubruch heiligt sie, den Königsmord, 
Ich übe nur, was eure Priester lehren. 
Sagt! Welches Pfand gewährte mir für euch, 
Wenn ich grossmüthig eure Bande löste? 
Mit welchem Schloss verwahr' ich eure Treue, 
Das nicht Sanct Peters Schlüssel öffnen kann? 
Gewalt nur ist die einz'ge Sicherheit, 
Kein Bündniss ist mit dem Gezücht der Schlangen. 
 
maria. 
 
O, das ist euer traurig finstrer Argwohn! 
Ihr habt mich stets als eine Feindin nur 
Und Fremdlingin betrachtet. Hättet ihr 
Zu eurer Erbin mich erklärt, wie mir 
Gebührt, so hätten Dankbarkeit und Liebe 
Euch eine treue Freundin und Verwandte 
In mir erhalten. 
 
elisabeth. 
 
Draussen, Lady Stuart, 
Ist eure Freundschaft, euer Haus das Papstthum, 
Der Mönch ist euer Bruder - Euch, zur Erbin 
Erklären! Der verrätherische Fallstrick! 
Dass ihr bei meinem Leben noch mein Volk 
Verführtet, eine listige Armida, 
Die edle Jugend meines Königreichs 
In eurem Buhlernetze schlau verstricktet - 
Dass alles sich der neu aufgehnden Sonne 
Zuwendete, und ich - 
 
maria. 
 
Regiert in Frieden! 
Jedwedem Anspruch auf dies Reich entsag' ich. 
Ach, meines Geistes Schwingen sind gelähmt, 

{==77==} {>>pagina-aanduiding<<}

Nicht Grösse lockt mich mehr - Ihr habt's erreicht, 
Ich bin nur noch der Schatten der Maria. 
Gebrochen ist in langer Kerkerscbmach 
Der edle Muth. - Ihr habt das Aeusserste an mir 
Gethan, habt mich zerstört in meiner Blüthe! 
- Jetzt macht ein Ende, Schwester! Sprecht es aus, 
Das Wort, um dessentwillen ihr gekommen, 
Denn nimmer will ich glauben, dass ihr kamt, 
Um euer Opfer grausam zu verhöhnen. 
Sprecht dieses Wort aus! Sagt mir: ‘Ihr seyd frei, 
Maria! Meine Macht habt ihr gefühlt; 
Jetzt lernet meinen Edelmuth verehren.’ 
Sagt's, und ich will mein Leben, meine Freiheit 
Als ein Geschenk aus eurer Hand empfangen. 
- Ein Wort macht alles ungeschehn. Ich warte 
Darauf. O, lasst mich's nicht zu lang erharren! 
Weh' euch, wenn ihr mit diesem Wort nicht endet! 
Denn wenn ihr jetzt nicht segenbringend, herrlich, 
Wie eine Gottheit von mir scheidet - Schwester! 
Nicht um dies ganze reiche Eiland, nicht 
Um alle Länder, die das Meer umfasst, 
Möcht' ich vor euch so stehn, wie ihr vor mir! 
 
elisabeth. 
 
Bekennt ihr endlich euch für überwunden? 
Ist's aus mit euren Ränken? Ist kein Mörder 
Mehr unterweges? Will kein Abenteurer 
Für euch die traur'ge Ritterschaft mehr wagen? 
- Ja, es ist aus, Lady Maria. Ihr verführt 
Mir Keinen mehr. Die Welt hat andre Sorgen. 
Es lüstet Keinen, euer - vierten Mann 
Zu werden, denn ihr tödtet eure Freier, 
Wie eure Männer! 
 
maria (auffahrend). 
 
Schwester! Schwester! 
O Gott! Gott! Gib mir Mässigung! 
 
elisabeth 
 
(sieht sie lange mit einem Blick stolzer Verachtung an). 
 
Das also sind die Reizungen, Lord Lester, 
Die ungestraft kein Mann erblickt, daneben 

{==78==} {>>pagina-aanduiding<<}

Kein andres Weib sich wagen darf zu stellen! 
Fürwahr! Der Ruhm war wohlfeil zu erlangen, 
Es kostet nichts, die allgemeine Schönheit 
Zu seyn, als die gemeine seyn für Alle! 
 
maria. 
 
Das ist zu viel! 
 
elisabeth (höhnisch lachend). 
 
Jetzt zeigt ihr euer wahres 
Gesicht, bis jetzt war's nur die Larve. 
 
maria 
 
(von Zorn glühend, doch mit einer edeln Würde) 
 
Ich habe menschlich, jugendlich gefehlt, 
Die Macht verführte mich, ich hab' es nicht 
Verheimlicht und verborgen, falschen Schein 
Hab' ich verschmäht, mit königlichem Freimuth. 
Das Aergste weiss die Welt von mir, und ich 
Kann sagen, ich bin besser als mein Ruf. 
Weh' euch, wenn sie von euern Thaten einst 
Den Ehrenmantel zieht, womit ihr gleissend 
Die wilde Glut verstohlner Lüste deckt. 
Nicht Ehrbarkeit habt ihr von eurer Mutter 
Geerbt; man weiss, um welcher Tugend willen 
Anna von Boulen das Schaffot bestiegen. 
 
shrewsbury (tritt zwischen beide Königinnen). 
 
O Gott des Himmels! Muss es dahin kommen! 
Ist das die Mässigung, die Unterwerfung, 
Lady Maria? 
 
maria. 
 
Mässigung! Ich habe 
Ertragen, was ein Mensch ertragen kann. 
Fahr' hin, lammherzige Gelassenheit! 
Zum Himmel fliehe, leidende Geduld! 
Spreng endlich deine Bande, tritt hervor 
Aus deiner Höhle, lang verhaltner Groll! 
Und du, der dem gereizten Basilisk 
Den Mordblick gab, leg' auf die Zunge mir 
Den gift'gen Pfeil - 

{==79==} {>>pagina-aanduiding<<}

shrewsbury. 
 
O, sie ist ausser sich! 
Verzeih' der Rasenden, der schwer Gereizten! 
 
(Elisabeth, vor Zorn sprachlos, schiesst wüthende Blicke auf Marien). 
 
leicester 
 
(in der heftigsten Unruhe, sucht die Elisabeth hinweg zu führen). 
Höre 
Die Wüthende nicht an! Hinweg, hinweg 
Von diesem unglücksel'gen Ort! 
 
maria. 
 
Der Thron von England ist durch einen Bastard 
Entweiht, der Britten edelherzig Volk 
Durch eine list'ge Gauklerin betrogen. 
- Regierte Recht, so läget Ihr vor mir 
Im Staube jetzt, denn ich bin euer König. 
 
(Elisabeth geht schnell ab, die Lords folgen ihr in der höchsten Bestürzung.) 


En nu volge, ter wettiging onzer vragende klagte, Schimmels remeniscentie der door Schiller zoo geniaal gevoelde en geschilderde vrouwen! Als wij verdere uitweiding over het ongelukkige eener navolging bij zoo ongelijken toestand, - over de minderheid des leerlings, bij den meester vergeleken, in het partij trekken van iedere bijzonderheid, - niet overbodig hielden, welk begrip zouden wij van het oordeel en van den smaak onzer lezers en lezeressen moeten hebben? Het tooneel is eene zaal in Whitehall; Maria, omstuwd van hare edelen, verbeidt er de opontbodene

elizabeth. 
 
Deze treedt statig maar langzaam voort: haar oog dwaalt langs de rei der edelen; zij ziet Kingston, een blos van vreugde kleurt haar gelaat. Zij verraadt schier hare vreugde; deze toestand duurt echter slechts een oogenblik. Aller oogen zijn op haar gevestigd. 
 
elizabeth, tot voor den troon gekomen. 
 
Maria riep Elizabeth.... 

{==80==} {>>pagina-aanduiding<<}

maria. 
Wat trotsche waan! 
De Koningin ontbood de muitende onderdaan, 
Die haar bezworen plicht dorst schenden; te vermetel 
De wettige oppermacht wou bonzen van den zetel; 
De ketterin, die 't heiligst aanrandt, ja Gods Zoon, 
In 't loochnen van zijn leer, durft lastren op zijn troon. 
 
elizabeth. 
 
Die aanklacht is wel zwaar... 'k Hoop voor uw eigen vrede, 
Dat gij nooit keeren moogt op de eens gezette schrede; 
Dat de onpartijdigheid mijn misdaad wikte en woog 
En u voor bittren spijt en wroeging sparen moog'. 
 
maria. 
 
Vermeet'le! in stede van 't oodmoedig schuldbelijden, 
Bestrijdt gij onbeschaamd, die aanklacht van ter zijden, 
En twijfelt ge of uw schuld wel goed bewezen zij. 
Ontkennen baat niet meer, de bende in uw soldij 
Ontdekte uw misdaad, en waartoe gij waart verbonden; 
De lijst in Dudleys huis, bij zijn vertrek, gevonden, 
Geeft elken schuldige aan; slechts één heeft zich bediend 
Van valschen naam en rang.... wie is hij? 
 
elizabeth. 
 
't Is mijn vriend, 
Die me in mijn ballingschap getroost heeft en mijn dagen 
Van zielsmart heeft gekort.... hij heeft den naam gedragen 
Van Hastings.... hij is dood.... 
 
maria. 
 
Gij liegt.... hij is gered.... 
Hij leeft nog, meld zijn naam of beef, Elizabeth. 
 
elizabeth. 
 
Zijn naam is Hastings.... 'k weet geen andren! Hij zou leven! 
 
maria. 
 
Die naam zij met geweld uw boezem uitgedreven! 
Ik wil hem weten... hoort ge? ik wil! Onkuische vrouw! 
Gij wordt van moeders kant uw afkomst nooit ontrouw; 

{==81==} {>>pagina-aanduiding<<}

Als zij, brengt gij dit rijk de tweedracht, alle kwalen 
Uit ketterij geteeld... Als zij, leert ge af te dwalen 
Van eerbaarheid en goede zeden... Haar gelijk 
Zijt ge ook ten allen tijd aan goede vrienden rijk. 
 
elizabeth. 
 
'k Wil geen beleediging met eigen munt betalen, 
Hoe diep ze ook grieft. Zij viel door hofkabalen, 
Wier naam gij vuil bevlekt, wier wandel gij verdoemt, 
Maar die een treurend volk nog mart'laresse noemt. 
Was in uw dweepziek hart niet elk gevoel verbasterd, 
Gij hadt het kind, in 't beeld der moeder, niet gelasterd; 
o 'k Zweer 't bij 't heilig kruis! als gij haar dochter waart, 
'k Had u, uit menschlijkheid, die levensschets bespaard. 
Wat zeg ik! welk een woord doe ik in Whitehall hooren! 
't Woord menschlijkheid is toch een wanklank in uw ooren! 
Het is een vreeslijk woord, waarvoor Maria beeft, 
Die elken stap haars voets met bloed geteekend heeft. 
 
maria. 
 
Uw overmoed wordt razernij! - Gij kunt vergeten, 
Dat Englands Koningin ter vierschaar is gezeten, 
Dat ze oppermachtig is, en gij zijt aangeklaagd? 
 
elizabeth. 
 
o Neen; 'k eerbiedig haar, die Englands rijkskroon draagt. 
En heeft mijn vrije taal de Koningin beleedigd, 
Zij heeft mij uitgedaagd, ik heb me alleen verdedigd. 
Zij heeft onbillijk mij het aangeboren recht, 
Als bloedverwant der kroon, bij 't bits onthaal ontzegd. 
En eischt zij dat ik haar als Hendriks dochter huldig, 
Ik draag den eigen naam; ook mij is ze achting schuldig. 
 
maria. 
 
Gij draagt den eigen naam? Mijn naam? wie gaf u dien? 
Mijns vaders minnarije met Bolein misschien? 
Of durft gij nog den band, die bij mijn moeders leven, 
Door ketters werd geknoopt, den naam van huwlijk geven? 
Neen, Rome sprak zijn doem, - de dochter van Bolijn 
Kan Eng'land nimmer meer dan Hendriks bastaart zijn. 

{==82==} {>>pagina-aanduiding<<}

elizabeth. 
 
Ik Hendriks bastaart? ik! Gij zocht, en hebt gevonden 
De zwakste plaats van 't hart, dat gij zoo gaarne wonden, 
Verscheuren wildet.... Maar, ofschoon ik met mijn bloed 
Dit woord van bitterheid misschien betalen moet, 
Als dochter van Bolein zal ik mijn moeder wreken, 
En zij 't de laatste maal, tot u de waarheid spreken. 
Ik heb op 's vaders knie, in deze zaal getroond; 
'k Werd hier, op zijn bevel, als erfgenaam gekroond; 
Toen waart gij bastaart, en een balling, diep ellendig, 
Want de echt, waar gij uit sproot, was onecht, was bloedschendig. 
Ja, was het ons naar recht en billijkheid gegaan, 
Ik had hier niet voor u, maar gij voor mij gestaan. 
 
maria opstaande. 
 
Hebt gij 't gehoord, Milords! Lord Kanselier, wij stellen! 
De muit'ling in uw' hand. Gij zult het vonnis vellen, 
Vereenigd met de pairs. Sir Williams voer haar heen, 
Voort naar den Tower.... Voort.... 
(Elizabeth en Williams af.) 
Na een oogenblik zwijgens. 
Milords! laat ons alleen. 


Het leed eenige maanden, daar verscheen de ‘Joan Wouters’ in het licht; het resultaat van Schimmel's kritiek van zijn eersten arbeid. Onloochenbaar heeft de fabel van dit stuk het voordeel, dat zij zich in weinige woorden meêdeelen laat. Een hopman, in dienst der Staten, gevangen genomen onder verdenking een schot op Prins Willem de Eerste te hebben gelost, weet, den kerker ontvlugt, een aanslag op het leven van Zijne Doorluchtigheid, met verlies van eigen lijf, te verijdelen. We zijn bijna tot Inhouds-opgave of Registerstijl vervallen, en echter prikkelt het feit uwe nieuwsgierigheid, vertrouwen wij. Wat al gissingen veroorlooft het, ter verklaring eener miskenning, die zoo schitterend gewroken werd. Hoe neemt ieder, zonder het zelf te weten, in de beproefde aanvulling de maat zijner fantasie.
Of de uwe en de onze de vlugt van die van Schimmel kan bijhouden, willen wij het beproeven?

{==83==} {>>pagina-aanduiding<<}

Verplaatsen wij ons dan op zijn standpunt.
Het gaat met steden als met geslachten, als met alles wat des menschen is; op- en ondergang wisselen elkander, na korten of langen bloei, onvermijdelijk af. Er was een tijd, waarin Delft, die doodsche stad onzer dagen, geroemd en gevierd werd als de zetel der pracht; waarin Enkhuizen nog van geen weiden binnen zijne wallen wist; - de tijd, toen Willem van Oranje in de eerste zijne grafelijke hofhouding hield, en de laatste nog belangrijk genoeg was, om de eere van zijn bezoek te verdienen. In dat tijdperk, het glorierijke, het gevaarlijke tevens, van den aanvang onzer worsteling tegen Spanje, wenscht de dichter ons over te brengen, als hij ons voor het jaar der handeling 1573 en voor de plaats Enkhuizen opgeeft; - al wat wij ons nog te verbeelden hebben, is - eene taveerne. Schoon gij nooit iets aan de bouwkunst deedt, de eisch is niet zwaar. De kleine woning heeft maar ééne verdieping, - er was toen nog ruimte genoeg in de breedte, om die niet in de hoogte te zoeken. Boven de deur is een dakvenster, waarvoor een frissche krans van wingerdbladeren aan een ijzeren bout werd uitgestoken; we zijn in October, of ge 't weet. De gevel van rooden klinkersteen, sierlijk gevoegd, zou, met zijne afwisseling van zes- en achtkantige witte om de posten van deuren en ramen, nog netter staan, indien het tal van luiken der vele vensters, naar Westfrieschen trant, niet wat bont ware geverfd. Maar, al lang genoeg buiten gebleven, schuif de saaijen gordijn ter zijde en stap binnen.
Neen, het is niet enkel het vrolijk en vriendelijk invallend zonnelicht, dat hier aan den gemeenen haard zoo gezellig, zoo genoeglijk een voorkomen geeft. Of getuigen niet zoowel de blinkende tinnen schotels, om de schouw geschikt, als de gladgeschuurde eikenhouten tafels en banken, langs de wanden geschaard, als het fijne zand over de donkere tegels van den vloer, door den bezem in grillige vormen verspreid, dat het oog eener flinke huisvrouw hier de wacht pleegt te houden, dat er orde heerscht tot in deze taveerne toe? Voorzeker, maar zoo wij van huisvrouw spraken, wij haasten ons dat woord terug te nemen, verrast door de groep, die ons bij het binnentreden boeit. Wat telt zij meer dan

{==84==} {>>pagina-aanduiding<<}
twintig zomers, het bevallige meisje, over dien krijgsman gebogen; - het bevallige meisje, dat liefde draagt, zoo er waarheid schuilt in de oude spreuk, dat de maagd eerst dan schoon is; - het bevallige meisje, dat de hand van dien hopman in hare vingeren vat, wiens kleuren gij het aanziet, dat hij de Heeren Staten dient.
‘Joan!’ zegt ze fluisterend, en schudt mismoedig het hoofd, dewijl hij haar blijkbaar niet hoort, ‘Joan!’ herhaalt zij luider, en laat er blozend op volgen: ‘hebt ge mij lief?’
‘Kunt ge 't vragen, Marye?’
‘Waarom toch huivert gij dan? Weêr teistert u die oude kwaal! En ik mag niet weten wat u schort! Wel moet het iets vreesselijks zijn, dat u zoo in gepeins doet wegzinken, dat u zoo verslagen maakt! Heeft iemand een mannenhart in 't lijf, gij hebt het, - hoog staat ge bij den Prinse aangeschreven, - zoo wij hier nog vrij bleven van Alva's benden, wij hebben het u dank te weten, - en toch treurt ge bij uwe liefste, toch huivert gij, als ge alleen zijt.’
Hoe de waarheid dier laatste woorden hem treft. ‘Juist,’ antwoordt hij, opstaande, ‘juist, als ik alleen ben,’ en terwijl hij hare hand loslaat en die op den knop van zijn zwaard brengt, vaart hij voort: ‘Als het staal uit de scheede is, in het veld, dan ben ik wel te moede, - in het heetst van 't gevecht, met tien Spanjaards om mij heen, beter dan hier,- daar wordt mijn harte niet verscheurd.’
‘Zoo als bij mij, Joan?’ vraagt Marye, en ziet schuchter naar hem op, ‘mij dacht, dat ge hier....’
‘Het gelukkigst zijn moest, lief kind? Gave God, dat het zoo ware! maar het is zoo niet. Als ik hier in uwe taveerne rustig bij u neêrzit - als ik u zoo willig het oor leene, wanneer ge mij vertelt, hoe gelukkig ge waart, eer ge weeze werdt, - eer uw vader zijn weêrstand der tirannij met den dood boette, dan verfoeije ik mij zelven, schuldige, die ik ben!’
‘Gij schuldig?’ valt hem Marye in de rede, en het is treffend te zien, hoe hare blaauwe oogen eensklaps de uitdrukking van het sterkste ongeloof met die van het innigste vertrouwen afwisselen; ‘schuldig, neen, dat zijt ge niet.....’

{==85==} {>>pagina-aanduiding<<}

‘o Marye! ge kunt niet vermoên wat mij, ondanks al mijne trouw aan mijnen pligt, misdadig maakt.’
‘Misdadig?’ herneemt het meisje; ‘misdadig, dan zou uw blik liegen, Joan! en zoo min ik dit ooit van den oogopslag mijns vaders zou geloofd hebben, open als de uwe, zoo min geloof ik het van u. Het is waar, wij beleven een wilden tijd en de krijg is een ruw handwerk, - ge zijt jong, ge waart bij wijle uwe driften niet meester - het is mogelijk dat gij struikeldet; maar misdadig - neen. . .’
‘Als ge wist, Marye! wat mijn gemoed verscheurt. . .’
‘En verdien ik dan zoo weinig uw vertrouwen,’ valt het meisje in, het blonde hoofd aan zijne breede borst vlijende, ‘dat ge het mij langer verhelen kunt? Ik heb in uwen roem gedeeld, laat het mij ook in uwe smarte doen. Geef uw gemoed lucht, Joan! twee kunnen torschen wat één alleen niet dragen kan.’
‘Weet ge, wat gij verlangt?’ barst hij uit.
En op hare beurt huiverende, ziet zij hem aan, of ze voor zijne zinnen vreesde, maar heft het hoofd toch van zijne borst niet op.
‘Ziet ge dan niet wat er voor mijn voorhoofd geschreven staat? Ge deinst achteruit -’
‘Hij ijlt!’ zucht het kind.
‘Het is de vloek mijns vaders, Marye!’
Ontzet herhaalt zij het vreesselijk woord.

joan. 
 
Ge ontzet... o hoor mij... gij zult richten; 
Gij kent den kinderplicht maar ook de burgerplichten. 
Maria! ik herroep 't verleden voor mijn geest, 
Gij, gij zult de eerste zijn die in dit harte leest. 
Reeds vlood een jaarkring heen - herinnert ge u de stonde, 
Toen 't Spansch musket mij trof en bijkans doodlijk wondde - 
Sints gij den zwerveling, van hulp en raad ontbloot, 
Door uwe teedre zorg gered hebt van den dood; 
Sints - onvergeetlijk uur! - gij aan uw schuchtre lippen 
Het heerlijk, 't heilig woord ‘ik min u’ liet ontglippen, 
En nooit werd u bekend wat u bekend moest zijn. 
'k Was altoos uw joan... ik ben niet, wat ik schijn. 

{==86==} {>>pagina-aanduiding<<}

Ik kon bij dezen naam een aantal titels voegen, 
Die reeds van eeuwen her mijn trotsche vaadren droegen; 
Ja, Alvaas fier geslacht boog eens voor 't mijne neer. 
 
maria. 
 
Gij zijt dus edelman... verschoon mij Eedle Heer! 
'k Heb steeds uw rang miskend, maar de arme, onnoozle deerne 
Werd ook door u misleid; verlaat thans mijn taveerne, 
Voor u geen rustplaats meer. 
 
joan. 
 
Maria! welk een taal! 
'k Verwierp uit vrijen wil dien valschen ijdlen praal. 
'k Stof niet op titels, door geboorte alleen verkregen, 
'k Wil andre, meerder waard, verworven door mijn degen; 
Ik wil slechts burger zijn van 't vrije Nederland. 
 
maria 
 
vat zijne hand. 
'k Herken u, Vriend! vervolg - maar leg uw drift aan band! 
 
joan. 
 
Mijn vader zag het licht aan Tajoos gouden boorden, 
Maar huwde in Nederland een dochter van het Noorden; 
De dierbre, diep betreurd, woont thands in 't hemelrijk; 
Mijn moeder! Zij was goed... Zij was aan u gelijk... 
Mijn vader gudst het bloed, als Kastieljaan, door de aderen; 
Hij, vreeslijk in zijn haat, dient nog 't geloof der vaderen 
In Brussels veste; ja misschien in Alvaas heer 
Dat ik' bestreden heb. - Ik had mijn moeder meer 
Dan zulk een vader lief; Maria! 'k moet erkennen 
Ik kon me als tengre knaap, nooit aan de boei gewennen 
Die hij te dragen gaf... ik dacht me, als knaap, reeds vrij; 
En vloekte als jongeling de Spaansche tirannij... 
'k Zag Alvaas intreê; neen ik had mij niet bedrogen: 
'k Las heerschzucht op 't gelaat en strengheid in zijne oogen; 
'k Voorspelde ons aller lot... den worgpaal, 't martelvuur... 
Eens trad ik 't marktplein op van Brussel... 't was het uur 
Van Hoorne en Egmonds dood... ik trad de strafplaats nader... 
'k Zag bij den beulenstoet, o God! mijn eigen vader... 
Toen gloeide 't me in de borst... en ik vernam een stem 
Door mij nog nooit gehoord... Maria, 'k háátte hem. 
'k Zweeg nog een wijle tijds en duldde 't juk van Spanje: 

{==87==} {>>pagina-aanduiding<<}

Maar toen ik 't opzet wist van Willem van Oranje, 
Verliet ik 's Vaders huis, en gordde 't zwaard me op zij... 
Toen heeft hij mij gevloekt... richt tusschen hem en mij. 
(Hij bedekt zich het gelaat met de handen.) 
 
maria. 
 
Ik span de vierschaar niet; ik spreek u vrij noch schuldig - 
Maar dierbre! draag uw last gelaten en geduldig. 
 
joan. 
 
Geduldig... 't woord is hard dat thans uw mond ontvalt! 
Wat me aan het harte knaagt, wat me elk genot vergalt, 
Wat ik niet dragen kan, moet ik geduldig dragen; 
Onzinnig was ik ook, aan u om troost te vragen! 
 
maria. 
 
Joan... 
 
(na eene pauze.) 
joan. 
 
Maria! 'k ben ondankbaar... gij hergeeft, 
Wat mij eens vaders vloek zoo wreed ontnomen heeft. 
(hij zinkt op de bank neder.) 
 
maria, 
 
hem beschouwend. 
Rampzalige! afgemat van 't bang en foltrend strijden: 
Dat gij gereinigt waart, en ik voor u mocht lijden! 


Eenige soudeniers van het Staatsche Vendel, onder Joan's bevel, stuiven binnen, Pierre Causeur en Wilhelm Schneider aan hun hoofd. Hoe de namen u reeds de vreemdelingschap verraden der beide gelukzoekers, op wier arm de zaak van vrijheid en vaderland zoo weinig vertrouwen kon. Causeur wil de tranen afdroogen, die in Marye's oogen staan, maar als de wind ontduikt ze zijn greep; Schneider eischt een morgendrank voor zijne drooge keel; het is jammer, dat het nog zoo vroeg op den dag, dat het nog geen avond is. We zouden anders in een paar fragmenten van liedekens den tijd mede beleven, toen Causeur bij de Hugenooten diende, toen Schneider uit Munster zijne biezen pakte; het had de voorstelling eigenaardig kunnen kleuren. In plaats van te zingen, kouten zij over hunnen hopman, die, terwijl

{==88==} {>>pagina-aanduiding<<}
Marye met den knecht, die haar in het bedienen harer gasten de hand biedt, ter kelder is gegaan, in een hoek der taveerne zit voort te peinzen. Causeur (waarom de naam van dien soudenier, vertaald, juist babbelaar beteekenen moet?), Causeur is heusch genoeg eene biographie van zijn hopman te dichten, waarbij den eerzamen Hollanders onder de soudeniers de haren te berge zouden rijzen, als zij er een oogenblik geloof aan sloegen. Hij zou zijn vader en moeder hebben vermoord, om een, twee, drie aan het erven te komen, en Vargas hem het vergrijp slechts hebben kwijt gescholden, onder voorwaarde, dat hij bij de Staten dienst zou nemen, om den Prins om zeep te helpen. ‘Zwijg,’ duwt hem Maarten Floriszoon toe, ‘hij sloeg u de hersens in als hij het hoorde,’ en Marye en haar knecht brengen de verlangde kannen en kroezen; - terwijl de laatste het bruischende vocht inschenkt, wenkt Marye den hopman toe, zich met haar te verwijderen; zij weet, wat afkeer hij van het drinkgelag zijner ruwe gasten heeft.
Wie het nieuws van den dag wil hooren, die ga ter taveerne, en naauwelijks hebben ons dan ook de hoofdpersonen verlaten, of Willem Willemsz., - Marye's gedienstige geest, - wil van de soudeniers weten, hoe het met 's lands zaken staat. Maar er is sinds gister weinig veranderd. Don Fredrik belaagt hen te land, Bossu doet het hen van de Zuiderzee; het lot van Noord-Holland, dat van heel Nederland, hangt van Alkmaars behoud af. Gelukkig voor den voortgang des gespreks, gelukkig dat er een vreemdeling binnenkomt, die een teug gerstenbier eischt, en de opmerkzaamheid der soudeniers tot zich trekt, eerst door zijn stroef voorkomen, - de hoed zit hem diep in de oogen, - vervolgens door den straffen toon, waarop hij de gemeenzaamheid van Causeur terugwijst; - hij schijnt een man van hoogen stand. Maarten Florisz. beproeft op zijne beurt er een praatje meê te houden, dat ook niet lukken wil, dat slechts tot ja en neen leidt, en tot eene vernieuwde verzekering van het dreigend gevaar, waarin Alkmaar verkeert. Geen wonder, dat de soudeniers weêr onder elkaar aan het kouten gaan; maar wat verbazing wekken mag, is de opmerkzaamheid, welke die hooghartige vreemdeling hun gesprek leent,

{==89==} {>>pagina-aanduiding<<}
is de studie, die hij van hun karakter schijnt te maken. Pierre Causeur, Wilhelm Schneider, Maarten, zij geven zich beurtelings bloot; maar of het bij hen niet blijven mag, doet de vreemdeling het zich zelven ook, want als Maarten de gezondheid van den Prins heeft ingesteld, als aller kroezen bij dien kreet klinken, dan staat hij driftig op, dan stelt hij in het midden dier Staatsche soudeniers een dronk in op Koning Flips, en voegt er smadelijk bij: ‘eerst den meester en dan misschien den knecht!’ Welk eene opschudding! ‘Weg met hem!’ - ‘de Koning is in zijn regt!’ - ‘stoot neêr den Spanjool!’ - hooren en zien vergaat bij het gekletter kletter der zwaarden, maar de vreemde haalt van onder zijn mantel een pistool voor den dag, en dreigt, de haan spannende, den eerste, die het zwaard tegen hem opheft, neêr te schieten; doldriest zou de daad hem niet meer kosten dan het dreigen!... Ge begrijpt intusschen, dat Joan niet verre genoeg geweest is, om het gedruisch niet te hooren: ‘Laat af!’ roept hij, in hunnen kring getreden, ‘wie begon den twist?’ [hij voegt er bij: ‘in 't huis des vredes,’ maar dat zouden wij willen schrappen, want wie heeft daar ooit eene taveerne voor aangezien?] ‘Die vreemdeling!’ roept de een, ‘die papist,’ scheldt de ander, ‘hij heeft den Prins voor een knecht uitgemaakt!’ - ‘Ons zwaard zal hem de les lezen!’ - maar Joan heeft hooger begrip van krijgsmanseer. ‘Foei, tien tegen één,’ bestraft hij zijne soudeniers; ‘gaat, steekt de zwaarden op, ik alleen volsta.’ En als Pierre Causeur, eeuwige babbelaar, weêr het ‘maar’ op de lippen neemt, dan wordt het hem herinnerd, dat gehoorzaamheid de eerste pligt des soldaats is, dan hoort men ter goeder ure op de reede het Wilhelmus blazen en de soudeniers 
gaan ten strijde.

	Joan en de vreemdeling.
joan, 
 
op hem toetredende. 
Wie zijt gij?... Ongeduldig 
Herhaal ik u die vraag... Gij zijt mij antwoord schuldig. 
Spreek... eer de folterschroef het aan uw keel ontwringt. 

{==90==} {>>pagina-aanduiding<<}

Beken, wat naam gij draagt. Gij zwijgt! welnu gij dwingt 
Mij dan tot handlen. 
(Hij gaat naar den achtergrond.) 
 
de vreemdeling 
 
met het pistool dreigende. 
Blijf. 
 
joan. 
 
Gij dreigt mij, Landverrader! 
(Zijn zwaard trekkende.) 
In naam des Prinsen, wie, wie zijt gij? 
(De Vreemdeling werpt den hoed van het hoofd.) 
 
joan 
 
ontzet, het zwaard ontvalt zijn hand. 
God! mijn Vader! 
 
alonzo. 
 
Ontaarde! ik zie u hier... thands knielt ge voor mij neer; 
Hadt gij het eens gedaan... maar geen terugtred meer. 
Gij hebt op 't schuldig hoofd den vadervloek geladen, 
Het heiligste vertrapt, uw opperheer verraden. 
Zet thands de kroon op 't werk, Zoon, die zijn Vorst verriedt, 
Gij hebt een zwaard op zij, doorstoot ge uw Vader niet? 
 
joan. 
 
O Vader! zoo ge wist, wat smarte ik heb geleden, 
Gij zoudt bij 't wederzien mij niet op 't harte treden; 
O Vader! eer ge uw Zoon ten tweedenmaal verstoot, 
De wonde gaapt en snerpt, één druppel alsem doodt. 
 
alonzo. 
 
Rijs op... verberg dat zwaard - een gruwel in mijne oogen! - 
Voor 's muitlings zaak alleen, zoo dikwerf uitgetogen. 
Verberg het, eer mijn hand, in heilige' ijvergloed, 
't Gevloekt en eerloos staal, tot gruis versplinteren doet. 
 
(hevig) 
joan. 
 
't Gevloekt, het eerloos staal! Het woelt, het bruist me in de ader! 
(Op zackter toon.) 
o Had een ander... 't is een bitter woord, mijn Vader! 
Waarom het teederst deel de snede toegebracht? 
Waarom mij aangerand, in 't geen ik heiligst acht? 

{==91==} {>>pagina-aanduiding<<}

Ik eer, wat gij vereert, hoe wonderbaar 't mij schijne; 
Ik eer úw denkwijs, maar eer gij dan ook de mijne. 
Bedenk, zoo ge ooit dit hart verdacht van huichlarij, 
Dat, wat ik waarheid noem, ook waarheid is voor mij. 
(ter zijde) 
alonzo. 
 
Hij, ketter en rebel, genade en liefde onwaardig! 
(luid) 
Ik zie 't, ge erkent uw schuld... de muiter is boetvaardig!... 
Gij knieldet voor mij neer; ik heb u opgericht, 
En gij, 't is dankbaarheid, trotseert me in 't aangezicht. 
Verstokte! weg van mij... Wij zien elkaâr niet weder. 
(hij gaat) 
joan, 
 
treedt hem in den weg. 
Verlaat mij niet alzoo... Mijn Vader! stoot mij neder, 
Maar zulk een afscheid niet. Bij haar, die ik aanbad, 
Die thands daarboven woont, die ge ook hebt lief gehad, 
Bij mijne Moeder! blijf... Uw bloed vloeit mij door de ader... 
Ik ben uw Zoon, uw Zoon - en gij, gij zijt mijn Vader! 
Wilt gij mijn Vader zijn? vloekt gij uw zoon niet meer? 
 
alonzo. 
 
Joan... 
 
joan. 
 
Dat enkle woord vergelde u de Opperheer. 
 
alonzo, 
 
geroerd. 
Zoon! bij wiens wiegje' ik eens in doffe wanhoop schreide, 
Wijl ik den laatsten snik van 't laatste kind verbeidde; 
Zoon! eens mijn erfgenaam, mijn roem, mijn schat op aard, 
Zoon! 'k wenschte 't thands van God, dat gij gestorven waart; 
Eer 't harte was verpest, eer 't heiligst was vergeten. 
Ik had uw dood beschreid, maar, op uw graf gezeten, 
Had ik omhoog geschouwd, gehoopt op wederzien, 
Verloren zijt gij thands, voor de eeuwigheid misschien. 
 
joan. 
 
Verloren! neen gered... 
 
alonzo. 
 
Gered! Gered! Verblinde!... 

{==92==} {>>pagina-aanduiding<<}

joan. 
 
Verzoening! spreek dit woord. 
 
alonzo. 
 
Verzoening! Gij ontzinde! 
Verzoen uw Koning eerst, boet eerst als onderdaan, 
En dan als Zoon... 
 
joan. 
 
Wat eischt gij, Vader? 
 
alonzo. 
 
Hoor mij aan. 
Het was op 's Konings last, dat ik mij herwaarts spoedde. 
't Verraad loert op mijn weg, maar onder 's Heeren hoede, 
Die 't werk beschermen zal, begonnen tot Zijn eer, 
Heb ik de reize aanvaard, en thands geen weiflen meer. 
 
joan. 
 
De stad wordt goed bewaakt, hoe werd ze u dus ontsloten? 
 
alonzo. 
 
Men dacht me een soudenier der Duitsche bondgenooten. 
Mij heeft een vrijgelei uit elk gevaar gered. 
't Is kunstig nagemaakt, geteekend door Poyet. 
'k Heb dikwerf, op mijn pad, Gods bijstand ondervonden; 
Thands wordt - het zichtbaarst blijk - de Zoon mij toegezonden, 
Die 't best volbrengen kan, wat mij is opgeleid. - 
(Hem strak aanstarend, langzaam.) 
Flips koopt een Vorstendom voor uw gehoorzaamheid. 
Gij hebt gezondigd... ja, misdadig was uw streven, 
Ik kan, zoo gij het wenscht, vergeten en vergeven. 
 
joan. 
 
Zoo ik het wensch... o Spreek... 
 
alonzo. 
 
Joan! zoo gij mij volgt, verdient 
Ge uws Vaders liefde en wordt ge uws Konings vriend. 

{==93==} {>>pagina-aanduiding<<}

joan. 
Spreek, spreèk. 
 
alonzo. 
 
Uw zwaard doorboor' den vijand van ons Spanje. 
 
joan. 
 
Gij eischt van mij...? 
 
alonzo. 
 
Het hoofd van Willem van Oranje. 
 
joan, 
 
verpletterd. 
O!.... Nimmer, nimmer.. Ik bedrieg mij - was 't úw stem, 
Die tot mij sprak? Gij vraagt den dood, den dood van hem 
Aan mij... Oranjes dood... Gij vraagt dit in wiens ader 
Mijn eigen bloed stroomt. God! dit vraagt, dit eischt een Vader! 
 
alonzo. 
 
Het is een Hooger Macht, wier uitspraak gij vervult. 
Door 't plengen van dát bloed delgt ge ook uw eigen schuld. 
Oranje is vogelvrij.. Zijn dood zal 't pleit beslechten; 
Hij is als Prins, als mensch, vervallen van zijn rechten. 
Veins u zijn vriend; neem 't zwaard, door 's Priesters hand gewijd. 
Doorstoot hem.. 't valt u licht, daar gij zijn dienaar zijt. 
De Koning wacht u ginds... verheven boven allen... 
 
joan. 
 
Nooit... denkt ge uw Zoon, zoo diep, zoo peilloos diep, gevallen? 
Nooit... keer naar Alvaas heir, en zoek den huurling dáár, 
Ik strijd voor recht en wet - ik ben geen moordenaar. 
 
alonzo. 
 
Die toon voegt wel aan u, die met den vloek eens Vaders . . . 
Maar in Oranjes Huis, de school voor landverraders, 
Wordt ondeugd, deugd genoemd... 
 
joan. 
 
o, Laster niet.. Ik kan 
Uw smaad verdragen, maar, bij onzen Heer! die man 
Is rein, is heilig, Don Alonzo! 

{==94==} {>>pagina-aanduiding<<}

alonzo. 
 
Gij verdedigt... 
 
joan. 
 
Ja Vader! ik gevoel 't, mijn taal heeft u beleedigd. 
Maar de inspraak van mijn hart... o! gij vereert hem niet... 
 
alonzo. 
 
De Judas zij gevloekt, die Land en Vorst verried. 
 
joan. 
 
Mijn Vader! ik vergeef u... Gij begrijpt mijn streven, 
Zijn heerlijk doelwit niet. - 't Is groot, 't is hoog verheven. 
Hij wil, wat uw Filips.. wat Spanjes Koning vreest, 
De vrijheid van den mensch, de vrijheid van den geest. 
o, Gij begrijpt hem niet, gij Alvaas medestander! 
Gij zijt een Kastieljaan, maar ik ben Nederlander. 
Ik heb zijn stem gehoord en ook mijn eigen wrok; 
Ik ben zijn heir gevolgd, dat Alva tegentrok. 
Toen hebt gij mij gevloekt.. 'k was rein in eigen oogen, 
Ja, wat ik deed, was plicht. - Uw vloek heeft zwaar gewogen, 
Zoo 't u vermurwen mocht, gaf ik mijn bloed ten zoen; 
Maar Vader! moest het zijn, ik zou het nogmaals doen. 
 
alonzo. 
 
Vermeetle! 't is te veel... dat God uw trots verneder; 
Gij ziet me in 's Konings heir of 's Prinsen kerker weder, 
Als martlaar voor de Kerk, en Spanjes heilge zaak. 
Maar wat míj wachten moog, ú wacht des Hemels wraak. 



	Achtste tooneel.
joan 
alleen. 
 
Geen hoop meer!.. Hij vertrekt.. o, dat ik krachten gader'. 
Ik was een beter Zoon, waar' hij een beter Vader. - 
Natuur en plicht in strijd.. Ik 's Prinsen moordenaar! 
Kracht, Heer des Hemels! kracht!.. de last wordt me al te zwaar. 
(Pauze) 
Ik weiger... maar zijn zwaard bedreigt des Prinsen leven! 

{==95==} {>>pagina-aanduiding<<}

Oranje is hier... mijn plicht... o 't denkbeeld doet mij beven. . . 
(Hij gaat naar den achtergrond en opent de deur). 
Mijn knechten! hier. . 



	Negende tooneel.
de vorige, maria 
uit de deur ter rechterzijde. 
 
maria, 
hem aanstarende. 
 
Joan... God! wat misvormd gelaat! 
 
Wat deert u..? 
 
joan, 
haar wegstootend. 
 
Ga van hier... Maria ga... ik haat 
Uw aanblik thands... 
 
maria, 
zijne hand vattende. 
 
Mijn Vriend!... 



	Tiende tooneel.
de vorigen, jan jakobszoon en wachten. 
 
jan jakobszoon. 
 
Gij hebt ons opontboden... 
 
joan. 
 
Soldaten!.. hoort.. een man... is deez' taveerne ontvloden. 
(tot zich zelven) (luid) 
De Zoon zijns Vaders beul!.. Neen.. neen!.. ik ben misleid... 
(neerzinkende) 
Vertrekt.. het barnt me in 't brein.. 
 
maria, 
zijn hoofd ondersteunende. 
 
Het is krankzinnigheid. 


Als er ooit een uitvoerig verslag van een eerste bedrijf is gegeven, dan gelooven wij het van dit, ‘de Taveerne’ geheeten, te hebben gedaan; mogt men even gewillig zijn het

{==96==} {>>pagina-aanduiding<<}
een getrouw te noemen. De wensch verpligt ons tot de verklaring, waarom wij schijnbaar zoo grillig, het eerste tooneel half in proza overschreven, toen de verzen der overige helft af lieten drukken, vervolgens het tweede, derde, vierde, vijfde en zesde tooneel met elkander bepraatten, om eindelijk voor het zevende, achtste, negende en tiende den dichter weêr zelf het woord te gunnen. Het scheen ons het geschiktste middel om onze bedenkingen tegen den vorm van dit historisch drama in de weegschaal te werpen;- of zij den evenaar ten voor- of ten nadeele van den Heer Schimmel doen overhellen, dat beslisse het publiek. Het Hollandsch proza heeft zich in den jongsten tijd veelzijdig ontwikkeld, - de historische roman streeft in zijne gesprekken naar het behoud eener eigenaardige kleur des tijds, - vooral der zestiende en zeventiende eeuw ten onzent kent men in uitdrukking iets eenvoudigs, iets waars toe; het was daarom dat wij beproefden de eerste helft van het eerste tooneel voor te dragen, zoo als thans ieder het zou doen - die niet in verzen, die niet voor het tooneel schreef. Mogten er onder onze lezers zijn, dien de zaak genoeg ter harte gaat, om zich de moeite te getroosten, - dat zij vergelijken. Het zal hun duidelijk worden dat wij overal getracht hebben, den geest van Schimmel te behouden, dat wij zijne gedachten weêrgaven, maar natuurlijker uitgedrukt, maar meer waar gevoeld. Eensklaps, - het geschiedde opzettelijk, wij bekennen het, - eensklaps braken wij dat overbrengen af, de tooneel-trompet schettert, Joan en Maria spreken de taal die op de planken alle eeuwen door gehoord wordt, - dwalen wij, als we gelooven dat dit in het historisch drama anders zijn kon, anders zijn moest? dat onze poëzij er bij winnen zoude, zoo zij, als het proza, in dit opzigt van vormen wisselde en zich nieuwe schiep? Ziedaar wat wij, reeds bij den aanvang dezer beschouwing van Schimmel's arbeid, bescheiden aan beter oordeel wenschten te 
onderwerpen; als de opmerking juist mogt zijn, als de kunst er bij winnen kon, wijte men haar hem dank, die er toe uitlokte door zoo veel gest in ons duffe tooneelbeslag te brengen. Onze lof mag hem niet verdacht zijn, daar wij van het eerste tooneel de regelen, die wij afkeuren, cursijf overnamen, daar wij hem in het verslag van het opkomen der soude-
{==97==} {>>pagina-aanduiding<<}
niers, de kritek niet spaarden. Er is partij van de situatie getrokken, maar of de voorstelling niet zou gewonnen hebben, bij wat meer waarschijnlijkheid; maar of ook in die tooneelen de uitdrukking niet karakteristieker zou zijn geweest, zoo de dichter minder naar klinkende regels had gestreefd, voor wie het vinger-aanwijzing behoeve, niet voor den opmerker, die ons onwillekeurig van verslaggever in beoordeelaar verkeeren zag, en die, als hij onze meening deelt, wel zelf de regelen in het zevende tooneel zal uitmonsteren, waar de dictie slechts soi-disant dichterlijk is.
Zooveel over den vorm; nu over de gedachte, in het stuk gelegd, en door den dichter zelven in de volgende woorden aangegeven:
‘Europa was uit den doodsluimer opgewekt; de vonk, die onder de assche verscholen lag, blies de adem van éénen man aan tot lichterlaaie vlamme; de strijd was hevig; het gold het levensbeginsel van de menschheid; het gold de zedelijke vrijheid van het individu; het gold de vraag of het machtwoord des aardschen monarchs, ook een wet ware voor de harten der menschen, en of dát, wat in den mensch eeuwig en goddelijk is, geklonken kon worden in de boei van den kortzichtigen despoot.
Doch hoe feller de strijd werd, hoe meer het beginsel van den strijd werd vergeten; ieder was het woord verdraagzaamheid een wanklank; ieder eischte vrijheid voor zich zelven, en ontzegde haar der wederpartij; vreemde inmengselen verontreinigden den eerst zoo heiligen strijd; en wat door de volken gezaaid was, werd door de vorsten geoogst.
Alleen aan Europaas Noordwestelijken uithoek, een stip op de waereldkaart, had het volk overwonnen; en eene verachte provincie van Spanje werd de leermeesteresse eener waereld. Nederland, hoe bekrompen wij thands hare toenmalige opvatting van de idée vrijheid mogen heeten, Nederland bezat, wat Europa eerst na eene nieuwe worsteling, na eene nieuwe omkeering, bezitten zou.
Zij had in den strijd ook het beste gewaagd; zij had de vrijheid voor het bloed harer kinderen gekocht; de fyzieke kracht van het wanhopige volk had zich gepaard aan de

{==98==} {>>pagina-aanduiding<<}
moreele van den genie; Nederland en Oranje bestonden, wat der 16de eeuw eene dwaasheid scheen.
Deze idée te verzinnelijken in den dramatischen vorm; onze 16de eeuw weer te geven aan onze 19de; het verleden in te zweven, thands nu Nederland geen Heden, helaas! geene toekomst bezit; en wij niets het onze kunnen noemen, dan de glorie onzer Vaderen; dit was mijn pogen, mijn vurigste wensch.’
En als wij hier nu bijvoegen, dat het Schimmel's doel was in Joan Woutersz. ons volk te personificeren, in Maria eene type der Nederlandsche vrouw van de zestiende eeuw te doen zien, dan gelooven wij, dat niemand aarzelen zal, zijne expositie allergelukkigst te noemen, schoon men zich het eindoordeel over den indruk des geheels, over het al of niet slagen der waarlijk stoute poging, nog voorbehoudt.
Te regt, want wij kennen eerst het Eerste Bedrijf, en ons toeven in de vier overige nog: de Vader des Vaderlands, - Miskenning - de Strijd - en de Zegepraal - die tot even vele vragen verlokken. Immers, als reeds in het eerste bedrijf, ondanks de onmiskenbare verdiensten, dat het u den toestand der hoofdpersonen volkomen blootlegt, en in geene geheimhouhouding der betrekking tusschen Joan en Don Alonzo een middel zoekt, minder uwe belangstelling dan uwe nieuwsgierigheid gaande te houden, toch de zwarigheid bij u opkomt: hoe zal die man Spanje vertegenwoordigen? louter het opschrift der volgende vier lokt bedenkingen uit, talrijker dan zij. De Vader des Vaderlands, b.v., die in ons verslag in registersstijl, zoo lijdelijk eene rol speelde, zal hij, Willem de Zwijger, een der diepste karakters, niet slechts van zijnen tijd, maar aller eeuwen, in een stuk, dat schier een eersteling heeten mag, waardig, werkzaam worden voorgesteld? Er zou des vragens geen einde zijn - beschouwen zal ons verder brengen.
Indien het Eerste Bedrijf ons den toestand van den held des stuks volkomen veraanschouwelijkt, het Tweede vult aan wat der teekening des tijds ontbrak, en brengt, - ge zult het aan het einde van ons verslag toegeven - de handeling een beslissenden stap verder. Bij den opgang der gordijn zien wij ons verplaatst in het kabinet des Prinsen, in zijne wo-
{==99==} {>>pagina-aanduiding<<}
ning, te Enkhuizen, neemt de dichter de vrijheid te zeggen; waarom is ons niet volkomen helder, want schoon wij toestemmen dat Delft niet dienen kon, wij zouden Hoorn de voorkeur hebben gegeven. Het is echter hier de plaats nog niet er de reden voor mede te deelen, en wij keeren tot de decoratie terug, die perfectly in keeping is. ‘Ter linker- en rechterzijde zijn deuren; op den achtergrond eene vleugeldeur, waarboven twee schilden zijn opgehangen; het eerste stelt het wapen van het stamhuis van Oranje voor; het tweede eene woelende Zee, waarop een Alcyon, zittende in zijn nest, met de spreuk: Saevis tranquillus in undis. De Prins van Oranje zit aan eene tafel ter linkerzijde. Naast hem een geopende Bijbel; voor hem eene Kaart van het Noorder-Kwartier, die hij aandachtig beschouwt.’

willem van oranje, alleen. 
 
Alom waait Spanjes vlag en zwerven Alvaas scharen! 
Geliefkoosd plekjen gronds! ontwoekerd aan de baren, 
Voor zoo veel gouds gekocht, met zoo veel bloeds betaald, 
Mijn Holland! 't is vergeefs, Kastielje zegepraalt. 
Verheven, eedle strijd door Nederland begonnen! 
Zoo veel gewaagd, mijn God! en nochtans overwonnen; 
Europa! wist ge ons doel, en 't doel van 't Spaansch geweld, 
Gij hadt uw heir vergaard, waart ons ter hulp gesneld. 
Wij schreven ook úw naam op onze legerstanders: 
Als menschen strijden wij, niet slechts als Nederlanders; 
Ook ú, ú geldt het pleit van vrijheid en van dwang; 
Want Hollands nederlaag is ook úw ondergang. 
Athene borg haar schat, haar zonen op heur vloten; 
Geef Heer! is onze val in uwen raad besloten, 
Dat Batoos heldenkroost, eer elke hoop verdwijn', 
Het Vaderland verlaat, dat niet meer vrij kan zijn. 
Maar dan zij 't plekjen gronds in d'Oceaan bedolven, 
Wij geven 't willig op, roofgierge, ontembre golven! 
Eer ga de dierbare erve in 't grondloos diep te wed, 
Eer Flips den looden voet op Hollands bodem zet. 


Wij hebben geen tijd om onze opmerking over den vorm te herhalen, want Charlotte van Bourbon heeft den voet in het vertrek gezet, en wij luisteren, als Willem, naar een onheilspellenden droom der vreesachtige vrouw. Toegegeven

{==100==} {>>pagina-aanduiding<<}
dat de dichter haar ‘historisch waar’ geteekend heeft, - dat hij haar ‘schoon onbelangrijk voor de handeling, echter behoefde, om Willem, het hoofd der worstelende republiek, ook als minnend echtgenoot voor te stellen,’ - dat geen droom ooit natuurlijker gedroomd werd, dan de droom van haar, ‘die haren gemaal beminde en vereerde, doch vreemd bleef aan het volk, die slechts voor den prins vreesde, en zich door deze vrees elk genot vergald zag, tot zij ten laatste haren dood veroorzaakten;’ wij wenschten dat Schimmel ons in een historisch drama den droom hadde gespaard, hij behoort tot den ballast van het basterd klassieke treurspel. Marnix van St. Aldegonde, ‘de groote Marnix, de regterhand van Willem,’ volgt Charlotte van Bourbon op, maar als figurant, als weinig meer dan kabinet-stoffaadje; de dichter heeft zelf de afkeuring der kritiek voorzien, - waarom haar niet voorkomen? Eindelijk, - het drama wordt waarlijk historisch - eindelijk beginnen licht en schaduw van dien tijd zich af te teekenen, in de elkander opvolgende gehooren aan Cornelis Dirkszoon, Burgemeester van Monnikendam en eerste Admiraal van Holland, en Reinier Kant, aan het hoofd der Gekommitteerde Raden van Westfriesland en het Noorder-Kwartier, verleend. Het eerste is een schoon tooneel; wij, die zooveel laken, mogen den dichter het overnemen niet weigeren:

willem. 
 
Reeds hier, mijn Admiraal! 
 
cornelis dirkszoon. 
 
Mijn Prins! 'k wacht uw bevelen. 
 
willem. 
Ze zijn slechts weinig Vriend! en spoedig meê te deelen; 
Bossu rust schepen uit en sluit de Zuiderzee. 
Neem op uw ranke vloot de hoop van Holland meê. 
Het Zuide' is reeds bezet door Alvaas oorlogshoopen; 
Zoo deze ook hier verwint, staat hem het Noorden open. 
De vloot van Spanje is sterk. 
 
cornelis dirkszoon. 
 
En de onze is slecht bemand, 
Doch kent een beetre zaak... zij strijdt voor 't vaderland. 

{==101==} {>>pagina-aanduiding<<}

willem. 
 
Bij gunstig weêr en tij, niet waar? vertrekt gij heden; 
Den vijand opgespoord. . . 
 
cornelis dirkszoon. 
 
En dan den strijd gestreden. 
Wij entren ieder schip en wreken Naardens moord, 
Het Rotterdamsch verraad.... De Spanjaarts over boord! 
Mijn kindren staan gereed, de Zeeuwen en Westvriezen! 
Zij kunnen, jammer is 't, één leven slechts verliezen.... 
Vaarwel.... wij spreken straks door gorgels van metaal: 
Denk dan.... dat is de groet van Dirkszoon d' Admiraal. 
(hij gaat, doch plotseling keert hij.) 
Maar Prins! de zeestrijd wordt misschien door ons verloren. . . 
Dan zien we elkaâr niet weer: 'k heb op Gods woord gezworen, 
Dat ik - het was wellicht te stout, te trotsch een taal - 
Of nimmer keeren zou, óf slechts in zegepraal. 
En zoo ik vallen mocht, Prins! ik laat kindren achter. . . 
(hij zoekt een traan weg te pinken.) 
 
willem. 
 
'k Begrijp u, Vader... maar ik zal uw kroost een wachter, 
Een goede momboir zijn... Getrouwe! tot zijn dood, 
Deelt Willem met uw kroost, zijn laatste kruimken brood. 
 
cornelis dirkszoon. 
 
Geen brood in ledigheid... want de arbeid moet hen sterken: 
De Hollandsche arm wete ook voor 't Hollandsch brood te werken. 
(zachter.) 
Voed ze op in 's Heeren vrees, aan deugd en eer verpand, 
En leer ze trouw te zijn aan 't dierbaar vaderland. 
Meld hun wat zuiver bloed herombruist in hun ader 
En dat het heerlijk is te sterven als hun vader. 


Het deert ons, dat de dichter door de keuze van zijnen hoofdpersoon van deze heldhaftige figuur niet meer partij heeft kunnen trekken. Cornelis Dirkszoon, uit burgerlijken bloede gesproten, tot hooge waardigheid bevorderd, vertegenwoordigt al de kloek- en de koen-, al de vroed- en de vroomheid van die dagen. ‘Op den 6 October 1573, bij eene vergeefsche poging om het Spaansche Admiraalschip

{==102==} {>>pagina-aanduiding<<}
de Inquisitie aan boord te klampen, door den regterarm gekwetst,’ zegt Velius van hem, ‘had hij op den 12 met eere aan land mogen blijven, maar wilde dit nogtans niet doen, de welvaart van het Vaderland meer achtende dan zijn eigen leven.’ - Nog een trek, zoo ge wilt. - ‘Den 11 October 's morgens op eenen Zondag kreeg de Admiraal een brief van den Overste Sonoy, inhoudende dat hij nog eenige dagen wilde toeven eer hij den vijand aangreep, maar de Admiraal anders geresolveert zijnde, wierp den brief in 't vuur, zonder iemand den inhoud te laten weten.’
Reinier Kant en de Gecommitteerde Raden van Westfriesland en het Noorderkwartier volgen hem in het gehoor op, vergezeld van Sonoy, die zich van hen beklaagt, daar zij geweigerd hadden op zijn bevel de sluizen van Krabbendam, Aertwoude en de Zijp door te steken; Sonoy, ‘vliegende zeker te hoog en te scherp,’ zegt Hooft, ‘om lieden aan de hand te houden, die noch zelf den meester maken, noch zulks van anderen lijden wilden, en toen, voornaamlijk uit haat der heerschzucht, de wapenen tegen den Spanjaard hadden aanvaard.’ Kant zoekt baat bij de uitvlugt aller bekrompen baatzucht: de burgerij zou gewillig ieder offer, ook het zwaarste, ook het laatste brengen, als zij zich nog vleijen mogt, dat er uitkomst was te zien. Schimmel heeft goed gebruik gemaakt van de gelegenheid, welke zich hier opdoet, om Willem den Eerste in een hoog en heilig licht te plaatsen.

willem. 
 
Gij wanhoopt!.... Kent gij dan de rijke ontelbre bronnen, 
Die nog tot Neêrlands hulp zoo kwistig vloeien konnen? 
Gij vreest Kastieljes macht, maar neen, gij wordt misleid, 
De vijand woont in 't hart en heet mismoedigheid. 
Zoo lang ge u sterk gelooft, den vijand weert van binnen, 
Ge u onverwinlijk h denkt, kan Spanje u niet verwinnen. 
't Verachte handelsvolk zweeg lang eerbiedig stil: 
't Is uit de rust ontwaakt, thands kan het, wat het wil. 
Maar 't pleng' dan ook zijn bloed op vrijheids heilig outer. 
't Smelt' kogels van zijn goud, 't smeed' zwaarden van zijn kouter; 

{==103==} {>>pagina-aanduiding<<}

Elk burger worde een held en ieder dorp een vloot. 
Volharding zij de leus en 't loon is heerlijk, groot! 
 
reiner kant. 
 
Doorluchte Prins! wiens moed, wiens geestkracht wij bewonderen, 
De moed ontzinkt ons hart, bij 't oorverdoovend donderen 
Van gootling en kartouw. Uw doel is stout, is grootsch, 
Maar Holland eischt den steun eens dappren bondgenoots! 
 
willem. 
 
'k Bezit een Bondgenoot, dien niemand durft trotseeren.... 
De Spanjaart krimpt voor hem.... 
 
reinier kant, 
 
met verwondering. 
 
Zijn naam? 
 
willem, 
omhoog wijzende. 
 
Den Heer der Heeren! 
 
sonoi. 
 
Welnu, weêrstreeft ge nog? Beraadt ge u? gij zwijgt stil! 
God redt alleen den man, die zelf zich redden wil. 
Aan eigen kracht geloofd! God zegent wis het pogen; 
Maar hij, die onder 't wicht des rampspoeds gaat gebogen, 
De hand tot bidden vouwt, niet uitstrekt naar 't geweer, 
Verdient de redding niet, want hij verzoekt den Heer. 
 
willem. 
 
Ik vraag u thands niet meer, wat gij me straks dorst weigeren, 
Behoudt uw weide, uw vee... maar weet, de nood zal steigeren, 
En de afgestreden stad ontsluit weldra de poort. - 
Dan vangt de slachting aan, de dolle menschenmoord! 
Gij hebt het zoo gewild. Is Alkmaars muur gevallen, 
Dan zal de krijgstrompet ook voor úw poorten schallen. 
Is Alkmaars rookend puin, geplonderd, leêg geroofd, 
Dan holt de bloeddorst voort en berst u 't eigen hoofd. 
Gij kent het Spaansch gebroed, hoe 't in zijn waanzin martelt, 
Hoe 't kneust en ledebraakt, wat valt en tegenspartelt. 
Voorzeker! de ure komt, dat gij uw zwakheid vloekt, 
En ge in der waatren schoot een zachter sterfbed zoekt. 

{==104==} {>>pagina-aanduiding<<}

Prins! Prins! hoe maalt gij 't ons met al te gloênde verwen. . . 
Neen, de arm is sterk genoeg... wij zullen strijdend sterven. 
Vergeef, wij waren zwak... Oranje! voer ons aan, 
De wanhoop geeft ons kracht: wij redden of vergaan! 


Twee meesterlijke trekken als de aangehaalde; de voorafschaduwing wat er van de burgerij ter zee te wachten viel, en hoe de opkomende aristocratie eens den Stadhouder de voet dwars zetten zou, vergoeden de onbeduidende Charlotte van Bourbon en den verongelijkten Marnix van St. Aldegonde, en geven ons regt, gelooven wij, tot de hooge verwachtingen, welke wij van Schimmel koesteren. Of echter het neerzijgen van Prins Willem in zijnen leuningstoel, nadat hij ook nog gezorgd heeft, dat Aldegonde bij den Gecommitteerden de breuke heele, door Sonoy te weeg gebragt; of zijne klagt, dat de krachten hem schier begeven, niet ietwat overdreven is; of een staatsman, als hij, zoo spoedig uitputting vreest, wij twijfelen er aan. Maar het is waar, het gelaakte tooneel tusschen Willem en Aldegonde heeft, wat wij niet hadden mogen verzuimen u meê te deelen, heeft in de onderschepte brieven van Filips aan zijn raad te Brussel, door Marnix medegebragt, den Prins verwittigd, dat er een prijs op zijn hoofd is gesteld, dat Alonzo de la Cerda zich met dien dweepersgruwel heeft belast. Willem herinnert het zich, en Joan treedt binnen.
Het is het gewaagdste tooneel uit het gansche stuk, en zoo Schimmel er niet volkomen in geslaagd is, het valt voor een goed deel daaraan toe te schrijven, dat wij Willem van Oranje's geest te kort zien schieten, om een raadsel te doorgronden, dat voor ons is verklaard. Onze historische indrukken strijden tegen hetgeen onze oogen aanschouwen, en met hoe veel regt de dichter zich op de mogelijkheid zijner voorstelling beroepe, wij weigeren de uitzondering toe te staan. Het zou altijd eene zeer zeldzame wezen, te waarschijnlijker misschien door de onwaarschijnlijkheid der gebeurtenis, waarbij ze plaats greep.
Joan komt den Prins verslag brengen van den toestand

{==105==} {>>pagina-aanduiding<<}
van Alkmaar; Joan vraagt hem als eene gunst het ontzet naar de veege vest te mogen aanvoeren, en op de weigering van Willem van Oranje, op de verzekering van dezen, dat hem eene zwaarder taak toeft, volgen eensklaps de vragen, of hij van Brussel is, of hij Don Alonzo de la Cerda kent, of hij het signaal van dien man geven kan? Als het laatste gedeelte van het eerste bedrijf u nog heugt, dan verbazen u Joan's ontsteltenis en verbleeken bij dat onderzoek niet, dan houdt gij die volkomen gemotiveerd, wanneer wij er bijvoegen, dat Alonzo zelf, onder dit gesprek, als hellebaardier vermomd, op den achtergrond bij de wijd openstaande deur voor den ongelukkigen jongeling zigtbaar wordt. Het: ‘misschien zou ik hem herkennen,’ besterft met het eerste woord op zijne lippen, zoodra hij zijn vader gewaar geworden is, en als hij nu fluks die betuiging terug wil nemen, als hij stamelt, dan is Willem zeker naar de natuur geteekend, wanneer hij, Joan strak aanziende, zegt:

Man! ik vertrouw u niet. 


Maar dan wenschten wij tevens drie van de eerst-volgende vier regels, en wel de cursijf gedrukten, te mogen doorschrappen, dewijl de Zwijger zeker in zulk een oogenblik meer dacht en toezag, dan sprak:

Ge ontduikt mijn aanblik... gij verbleekt... blijf daar, niet nader! 
Ik heb u trouw geloofd... ik koesterde een verrader. 
Zoo ge onder vriendschapsmom, op Koning Flips gebod. 
Me als Judas nader tradt, en kussend... 


Dan gelooven wij dat Joan er bij Willem meer indruk door zou gemaakt hebben, indien hij van de volgende twaalf verzen, zich tot vs 5-9 had bepaald:

joan. 
 
o Mijn God! 
Wat wreed, wat bitter woord! Mijn Prins! kost gij 't gelooven?... 
Ik dorsten naar uw bloed? o Bij den Heer daar boven! 
Wat me ook aan 't leven boei', zoo gij het vordren moet, 
Stort ik, voor úw behoud, mijn laatsten druppel bloed. 
Verdreven uit mijn huis, verstooten door mijn magen, 

{==106==} {>>pagina-aanduiding<<}

Heb ik voor Hollands zaak, den haat, den smaad verdragen; 
Ik hoorde alleen úw stem, bleef niemand me ook nabij, 
Meer dan me een maagschap was, meer dan een vriend, waart gij. 
Verrader! grievend woord! het doet het harte bloeden! 
Van waar die achterdocht, wat wettigt uw vermoeden? 
'k Bewees het tegendeel; in menig doodsgevaar 
Was deze borst, mijn Prins! uw schild, uw beukelaar. 
(blozend.) 
Vergeef mij, eedle Vorst! zoo 'k stof op eigen daden. 


Er volgen eenige voortreffelijke regels dunkt ons, wier kortheid het waarschijnlijk maakt dat Willem van Oranje den hellebaardier niet opmerkt.

willem. 
 
Gij hebt den argwaan zelf u op het hoofd geladen 
Door 't zonderling gedrag van dezen oogenblik. 
Gij kent Alonzo de la Cerda? 
 
(alonzo wordt weder zichtbaar voorjoan; dezen vaart eene siddering door de leden.) 
 
Doch wat schrik 
Rijdt door uw leden heen? 
 
joan. 
 
Het zal uw argwaan wekken, 
Ik kan niet . . . 
 
willem. 
 
Hopman! ga . . . 
 
joan. 
 
Ik moet . . . 
 
willem. 
 
Gij kunt vertrekken; 
Uw vendel breekt nog heden op. 'k Voldoe uw wensch; 
Gij trekt ten strijde . . . 
 
joan. 
 
Dat ik bij u blijve! 

{==107==} {>>pagina-aanduiding<<}

willem. 
 
Mensch! 
Gij zijt me een raadsel; ik vervul uw eigen bede 
Gij hebt den strijd gewild. 
 
joan. 
 
Dit zwaard roeste in de schede! 
Ik háát den krijg... ik blijf bij u... ik volg u... 
 
willem. 
 
Gij? 
'k Wil híer uw diensten niet... niet langer dient ge mij 
In dit kwartier... Maak u gereed; verlaat mijn woning 
En binnen 't uur de stad. 


Echter, hoe vlug het gespeeld, hoe zacht het gefluisterd worde, het is te veel van ons gevergd, te gelooven, dat eenige woordwisseling, eenige verstandhouding, ook van blikken tusschen hopman en hellebaardier, den Prins zou zijn ontgaan. En toch vergt de dichter dit van ons; luister:

joan, naar den achtergrond tredende, in wanhoop. 
 
Waarheen? 
 
alonzo, fluisterend. 
 
Naar onzen Koning, 
Zoo 't opzet is volbracht . . . 


Al heeft Schimmel er het motief in gevonden voor de volgende bede des hopmans, - al hebben wij er de weinige, maar waarlijk meesterlijke woorden, waarmeê Willem haar afbreekt, aan dank te weten, het schijnt ons te sterk.

joan deinst terug en treedt op den prins toe. 
 
Prins! gij verdenkt den man, 
Die rein en schuldloos is, maar 't niet bewijzen kan. - 
De schijn tuigt tegen mij; 'k ben schuldig in uwe oogen! 
Maar zoo eens Hopmans raad, zijn beden iets vermogen, 
(angstig omziende.) 
Gord dan het harnas aan, bepantser u het lijf, 

{==108==} {>>pagina-aanduiding<<}

Eer u de muichelmoord den dolk in 't harte drijv'. 
Een dubble wachtenrij moet u voortaan bewaken: 
Plaatst wachten op den muur, plaatst wachten op de daken! 
Filips looft schatten uit, verklaart u vogelvrij. 
Schoon de eerzucht falen moog: nooit faalt de dweeperij. 
 
williem, hem sterk aanstarend. 
 
Ik ken - het bleek u straks - het opzet van den koning; 
Maar Hopman! hoe kent gij 't? 
(joan zwijgt verlegen stil.) 
 
willem bijtend. 
 
'k Waardeer die trouwbetooning! 


Wij zouden ongaarne eenigen lof toekennen aan de eerstvolgende zes verzen, door Joan gesproken; maar wie is er, die zijne toejuiching weigert aan de woorden, waarmede Willem van Oranje dit tooneel besluit, aan den greep waarmede het tweede bedrijf eindigt.

joan. 
 
Gij hoort mijn beden niet! 'k Ben zelf er de oorzaak van! 
Zoo eigen veiligheid u niet bewegen kan 
Tot meerder zorg; bedenk, wie met u zouden sneven; 
Uw leven, dierbre Prins! is ook ons aller leven; 
't Beginsel sterft in u van onzen reuzenstrijd! 
Denk, dat ge vrijheids steun en Hollands vader zijt! 
 
willem. 
 
Ik ken mijn plicht; mocht gij den uwe nooit vergeten! 
'k Begrijp uw woorden niet, ik moet ze strijdig heeten 
Met uw gedrag; gij kent, en 't schijnt mij wonderbaar, 
Den aanslag ginds gesmeed, ja zelfs mijn moordenaar; 
Gij wilt mij redden, mij beschermen, mij bewaken, 
Maar wijkt het antwoord uit, dat mij bekend zou maken 
Met hem, die mij belaagt; 't vertrouwen van weleer 
Wordt u door mij ontzegd, en nooit verwerft gij t weêr. - 
Gij gaat met Heer Sonoi 't ontzet van Alkmaar wagen; 
Maar weet, ik houd het oog ook daar op u geslagen. 
Zoo gij dien Grande ontmoet, hij volgt gewis uw schreên, 
Raad hem op 't glibbrig pad niet verder voort te treên. 

{==109==} {>>pagina-aanduiding<<}

Ik kleed mij niet in 't staal, 'k omring mij niet met wachten: 
Éen wachter waakt alleen, en hij heeft reuzenkrachten; 
Zijn argusoog ziet snel 't gevest van elken dolk, 
Die wachter, Hopman! is de liefde van dit volk. 
(willem wendt het hoofd om; de voor hem liggende papieren trekken thands alleen zijne aandacht; alonzo neemt een pistool uit den gordel en mikt op den prins; joan bemerkt het, ijlt toe en ontrukt hem het geweer, dat echter gedurende de worsteling afgaat.) 



	Twaalfde tooneel.
(Charlotte van bourbon stormt binnen door de deur ter linker zijde, marnix, sonoi en wachten schieten toe door die op den achtergrond; willem waggelt een oogenblik van schrik; joan, doodsbleek, alonzoos schouder krampachtig vastklemmende met de rechter hand, houdt het pistool in de linker.) 
sonoi en marnix. 
Een schot. . . 
 
charlotte. 
 
Hij is vermoord!... De hulp komt wis te spade. 
 
(kalm.) 
willem, naar charlotte tredende. 
 
De Heer heeft mij gered . . . 
 
charlotte. 
 
Gered... gered!... mijn Gade! 
(Zij bezwijmt in de armen van willem.) 


Wij zouden, ten koste van het geduld onzer lezers welligt, voort zijn gegaan met ook de drie overige bedrijven even uitvoerig te beschouwen, indien, vreemd genoeg, met het derde heel het grootsche plan, door Schimmel voor zijn historisch drama ontworpen, niet uit het oog werd verloren, om het onderzoek naar de schuld of onschuld van Joan Woutersz aan het geloste schot; - als het volk, dat hij vertegenwoordigen zou, niet wijken moest voor den geheel exceptionelen toestand des persoons. Verklare ons wie kan, hoe de dichter, die zelf getuigt, ‘dat de betrekking van vader en zoon tusschen Don Alonzo de la Cerda en Joan Woutersz te naauw is, dan dat zij zuiver

{==110==} {>>pagina-aanduiding<<}
de relatie der Spaansche monarchij en van het wingewest wedergeven kon,’ voorbij kon zien, dat hij van het begin des derden bedrijfs af, op de grondslagen van een paleis, slechts een burgerwoning voortbouwde. Zoo het hart hem verder nog met belangstelling volgt, het doet dit slechts ten koste van het hoofd. De halve wereld, Dirk Sonoy en Reinier Kant, Charlotte van Bourbon en Willem van Oranje, allen in de weêr, om te beslissen wie van beiden, de hopman of de hellebaardier, de pistool heeft afgeschoten; que de bruit pour une ômelette! Maria Ruickhaver daarentegen - een van die eene andere vinding beloofde, - Maria, de misdaad van Joan loochenende, tot hij zelf op des Prinsen vraag: ‘Zijt gij schuldig?’ het haar verpletterend: ‘Ik ben het!’ uitspreekt, Maria is natuur, geïdealiseerde natuur zelfs, en volstaat om de voortdurende deelneming des publieks te verklaren, dat bovendien met Joan op moet hebben, dewijl het weet dat hij onschuldig is. Slechts het woord, waarmede zij dat derde bedrijf sluit, wil ons zoo min bij de lezing bevallen, als het dit bij de vertooning het algemeen deed. Het strookt ook luttel met haar optreden in het begin van het vierde, als zij Joan, met toestemming des Prinsen, gelegenheid verschaft om te ontvlugten, als het toeval - helaas! alleen het toeval - dezen in de kloostergewelven eener waarschijnlijk in de beeldstorming verwoeste abtdij van Enkhuizen, onze oude kennissen, de uitheemsche soudeniers, als zaamgezworen tegen den Prins betrappen doet, als hij zijn vader aan hun hoofd herkent. Wij herhalen onze klagt. Zoo het waar is, wat de dichter in zijne voorrede onzes inziens juist heeft gezegd, ‘dat het volk misschien niet zonder den grooten Willem vrij ware geworden, maar Willem van Oranje zeker nooit was geweest, wat hij geworden is, zonder dat volk,’ hoe kon dan een reeks van schrille, laat het zijn soms schoone situatiën, welke hij 
aan Joan's onzalige verwantschap met Don Alonzo heeft dank te weten, hem verleiden er die oorspronkelijke ontwikkeling van inheemschen aard aan op te offeren, waardoor zijn drama van veel belovenden, maar ziekelijk ontaarden bloesem, in reine, rijpe vrucht ware verkeerd? Of is het tooneel tusschen Alonzo en Joan, te midden dier zaamgezworenen, is het zestiende-eeuwsch-
{==111==} {>>pagina-aanduiding<<}
hollandsch, is die voorstelling der liefde - bl. 69 - het is of de eene misgreep tot den anderen leidde - is zij die van ons vroege voorgeslacht? We zijn het vijfde bedrijf genaderd en mogen de opmerking niet weêrhouden, dat niemand groote gedachten zal opvatten van de waakzaamheid, welke er in Prins Willems woning heerschte, die hare hoede, na het onverklaarde schot van gisteren, en trots de waarschuwing in het berigt der vogelvrijverklaring uit Brussel ontvangen, ziet toevertrouwd aan Pierre Causeur, den uitheemschen lansknecht, en eenige beschonken soudeniers. Sonoy kan niet de bare duivel zijn geweest, dien hij geschilderd wordt, met zulk een babbelaar en zulke bierbuiken. Joan komt op, met een ontbloot zwaard in de hand; Joan spreekt een dertig verzen uit, waarin hij, onzes inziens, te vergeefs zijn verzuim vergoêlijkt, onmiddelijk in de woning des Prinsen kond te doen van den vernieuwden, van den thans door heel een tal verraders beraamden aanslag. Een oogenblik - en het is te laat! - daar komen de zaamgezworenen, daar stoot een hunner hem zijne dagge in de borst, en magteloos moet hij aanzien, dat zij de vorstelijke woning binnendringen. Weder bij toeval, - ten derden male, dat is onzen voorouders onregt doen! - verschijnt Maria - Joan heeft naauwelijks adem genoeg haar in te lichten over het gevaar waarin de Prins verkeert; - ‘luid de alarmklok!’ - en zij gaat, en de klepel bomt, en zij komt weêr, den stormhoed om de slapen, den hellebaard ter hand, en Willem van Oranje is gered. Ge begrijpt dat Joans regtvaardiging volgt, - welligt verrast 
het u, als ons, dat wij, eer we scheiden, den dichter der eerste twee bedrijven weêr ontmoeten, in de krachtige regelen, waardoor Alonzo zijn gedrag verklaren wil.

alonzo, nader tredende, (als joan in hem den Prins zijnen vader heeft aangewezen.) 
(zich dekkende.) 
La Cerda is mijn naam... 'k Ben Kastieljaansche Grande. 
Hij was de laatste spruit van 't roemrijk, oud geslacht, 
Dat hij verheffen kon, maar heeft ten val gebracht; 
'k Was billijk jegens hem... hij werd door mij verstooten, 
Hij noemde de ondeugd, deugd, rebellen, bondgenoten. 
Steeds vond de bedelaar, gehuld in 't lompenpak, 

{==112==} {>>pagina-aanduiding<<}

In Don Alonzoos huis, een vrij, herbergzaam dak. 
Maar nimmer trad híj in, wat onheil hij ook tarte, 
Die, schoon in hofkleedij, melaatsch was aan het harte. 
Ik heb mijn zoon gevloekt, die opstond tegen God, 
Oranje volgen dorst, het hoofd van 't muitren rot. 
Want, Zwijger! 'k haat u .. 'k haat u, Willem van Oranje! 
Een schittrend keurgesteente ontvalt der kroon van Spanje, 
Rebel! 't werd losgeschroefd door uw vermeetle hand. 
Door u wordt in Euroop de leering voortgeplant, 
Die, als de ontboeide vloed, verdelging dreigt, vernieling, 
De hechtste tempel sloopt en meêsleept in zijn wieling. 
Ja 't marmren standbeeld zelfs, door eeuw op eeuw gewijd, 
In de onbetembre vaart van 't bronzen voetstuk smijt. 
Door u galmt de oproerskreet en kiezen 's waerelds volken, 
De donders der kartouw, tot drieste vrijheidstolken. 
De boer scheurt met zijn zeis het vorstlijk hermelijn, 
En geen gezalfde Gods zal langer heilig zijn. 
Dit alles is uw werk... ik zag mijns meesters lijden, 
En 'k wou de schokkende aard van haar tyran bevrijden. 
Helaas! 't is mij mislukt... lesch thands uw dorst naar wraak, 
Dit lijf behoort aan u... verscheur 't en ledebraak. 
Nooit wringt de folterpijn me een klaagtoon van de lippen, 
Of 't moest de klaagtoon zijn dien 'k thands mij laat ońtglippen, 
Die 't laatste woord zal zijn tot in mijn laatsten strijd, 
‘Het is me een marteling, dat gij 't ontkomen zijt.’ 


Het antwoord van Willem is meer negentiende- dan zeventiende-eeuwsch.

willem. 
 
Zwijg, om u zelfs wil, zwijg!... niet zeker is uw leven; 
Ik zelf vergeef het u, mijn volk zou 't niet vergeven. 
Gij, dwerg! wiens oog door 't floers van haat en dweepzucht ziet. 
Gij oordeelt, gij verdoemt en gij begrijpt mij niet, 
'k Beklaag uw blinden waan.. gij zoudt me in 't harte lezen! 
Gij kunt slechts onderdaan en slaafsche Spanjaard wezen. 
Die míj begrijpen wil, schift' 't wezen van den schijn, 
Moet meer dan Kastiljaan, moet waereldburger zijn. 


Ieder meent het einde te kunnen voorzien, in de vergiffenis, door la Cerda aan zijnen zoon, op inderdaad waardige wijze, geschonken, en in het verscheiden van Joan; - ook is het zoo, maar met a flourish of trumpets, die den dichter, onzes inziens, tot eene omwerking had moeten nopen, zoo ze voor

{==113==} {>>pagina-aanduiding<<}
zijn gemoed, als voor het onze, den indruk had vernieuwd, welken tijd hij in zijn historisch drama trachtte te veraanschouwelijken. Cornelis Dirkszoon keert terug, in de regter-, neen, in de slinkehand, want de regter was gekwetst, - de Prinsen-Vlag houdende, gevolgd door den gevangen Graaf van Bossu - (Schimmel weet zoo goed als wij, dat hij niet te Enkhuizen, maar te Hoorn werd binnengebragt.) De Heer heeft de overwinning bedeeld aan de vloot, die, als de vijand haar nagaf, houte pompen voerde in plaatse van geschut, - de ‘Inquisitie’ ging onder voor de ‘Eendragt’ 1, - en waar het Bourgondische kruis weêr wapperen zal, der Zuiderzee jaagt het geen schrik meer aan, door Jan Haarink van de steng gerukt, eene eere, met den dood niet te duur betaald! Wat dunkt u, als de Octobermaand van Vijftien Honderd Drie en Zeventig een vertegenwoordiger onzes volks moest opleveren, waar zoudt ge dien gezocht, waar dien gevonden hebben? - te Enkhuizen, om den onbeduidenden aanslag van Robles, of te Hoorn, van waar men scheep ging om den slag te helpen winnen? - met Schimmel wel onder het Staatsche Vendel aan land, of met ons, onder de Prinsenvlag, op zee? - Onze tooneeldichter werpe ons niet tegen, dat de verwezenlijking van zijn plan er slechts te moeijelijker door zou geworden zijn, - wij hebben betere gedachte van de gave der vinding hem verleend, mits zijn held waarlijk held ware geweest. En zoo er iemand is, die vindt dat wij hem te hard gevallen zijn, als wij voor deze maand met geen hoogeren lof van hem scheiden, dan dat de twee eerste bedrijven van den ‘Joan Woutersz’ ons hooge verwachtingen van hem inboezemen, ten deele in zijne sedert verschenen stukken vervuld, - hij sla onze oude Kronijken op, en overtuige zich, hoe verre Schimmel beneden de reuzengestalten bleef, die, door den glans der opgaande vrijheidszon omstraald, op ons, 
dwergen in de avondschemering wegduikend, beurtelings bestraffend en bezielend nederzien.











{==114==} {>>pagina-aanduiding<<}

Bibliographisch Album.

Leven van Sinte Christina de Wonderbare, in oud-dietsche rijmen, naer een perhementen handschrift uit de XIVde of XVde eeuw, met inleiding, aanteekeningen en andere bijvoegsels, voor de eerstemael uitgegeven door J.H. Bormans, Prof. van oude letterkunde bij de Hoogeschool te Luik, Lid der Koningl. Akad. van Brussel, en der Koningl. Comm. van Geschienis, van de Maetsch. der (l. van) nederl. letterk. te Leyden, enz. - Gent, drukkerij van C. Annoot-Braeckman. 1850. lxxi bladzijden Voorwoord en Inleiding; Iij bl. tekst, en 591 bl. Aanteekeningen, collatie, bladwijzer, lijst der voornaemste schrijvers en boekwerken, bijvoegsel en addenda. - Prijs in gr. 4o. op zwaar velijn papier, 30 francs; in gr. 8o. op schoon velijn papier met roode opschriften, 12 fr.; gewoon 8o. op goed papier, zonder rood, 8 fr.

De verdienstelijke en, in het vak van taalkunde hooggeschatte Prof. Bormans heeft, door de uitgave van boven gemeld werk, de Nederlandsche Letterkundigen weder, op eene uitstekende wijze, aan zich verplicht. Lang, het is waar, hebben de beoefenaars der Oud- en Mnl. Letterkunde naar deze nieuwe verrijking onzer vroegere taalschatten omgezien, dewijl dit boek reeds in 1841 beloofd en begonnen was; maar bij eene belangstellende inzage zal men deze vroegere teleurstelling gaarne ter zijde stellen, ten behoeve der zeer uitvoerige bewerking, die van eene scherpzinnige, grondige en buitengewoon belangrijke taalkennis getuigt. Eene zeldzame bekwaamheid straalt er in de aanteekeningen, maar voornamelijk in den wijden omvang van het grammatische gedeelte door, en allen, die in deze studie belang stellen en voorstanders zijn eener echt wetenschappelijke en kritische taalbeoefening, zullen dit werk zeer zeker als een onwaardeerbaren schat van uitlegkunde en behandeling beschouwen, en den geleerden Bormans hunnen dank en hunne hulde voor zijnen veelomvattenden en wel geslaagden arbeid toebrengen.

{==115==} {>>pagina-aanduiding<<}

Dat er echter, in een werk van zulk een wijden omvang, hier en daar nog iets te verbeteren is, kan aan zijne hooge waarde niets afdoen, en het is geenszins om aanmerkingen te maken, of om de aanspraak op erkentenis te verminderen, maar om allen schijn van partijdigheid te vermijden, dat wij den lezer en gebruiker van dit verdienstelijk werk op de volgende kleine onnaauwkeurigheden verwijzen:
Op bl. i maakt de bewerker nog gebruik van Voorwoord en deszelfs, welk laatste woord op meer plaatsen voorkomt. Het verkeerd gebruik van het eerste is ten jare 1847 door Prof. Siegenbeek in zijne ‘Lijst van woorden en uitdrukkingen met het Nederlandsch taaleigen strijdende’, op bl. 52, als eene slaafsche vertaling van het Hoogduitsche Vorwort aangetoond, en, wat het tweede aangaat, de meeste taalkundigen vermijden thans, op goede gronden, dit woord zonder beteekenis, dat onze taal reeds meer dan te lang ontsierd heeft.

Op bl. ii vinden wij verzenden voor verwijzen.

Op bl. ii Onder dit laetste opzigt ben ik de beloften van het prospectus schier om de helft te boven gegaen. Naar onze meening hadden constructie en redactie hier beter kunnen zijn.

Op bl. ii Ook op de Lijst der aengehaelde schrijvers en boekwerken zou ik durven roem dragen hebben. Is deze constructie zuiver Nederlandsch?

Op bl. ii Plaets en in het meervoud plaetzen, op bl. xxx echter plaetsen.

Op bl. iii. maakt de geleerde schrijver gebruik van mismoed, dat in Nederland even weinig als grootmoed, kleinmoed, lankmoed, enz. gangbaar is.
Op bl. vi. Eene schending, die nog veel beweenelijker was. In zuiver Nederlandsch zegt men: eene schending, die nog veel meer te betreuren was. Weenen gaat van tranen vergezeld en kan van geene levenlooze dingen gezegd worden; treuren daarentegen kan zonder tranen geschieden, en levenlooze dingen worden somtijds gezegd te treuren. Men spreekt van treurspel maar niet van weenspel.
Op bl. vii. Terwijl de letter naer het gemakkelijke van het italiaensche geschrift zweemt. Zoude het niet beter zijn geschrift in schrift te veranderen? Geschrift immers is een concreet denkbeeld en beteekent een voortbrengsel, een literarisch product, terwijl daarentegen schrift een abstract denkbeeld is, dat alleen eene wijze van schrijven beteekent.
Op bl. xi. Echter heb ik mij bij de Eerw. P.P. te vergeefs bevraegd. Zich bevragen komt in geen echt Nederlandsch Woordenboek voor.
Op bl. xxi. Die onder de Luiker Walen zijn Nederduitsch vergeten had. Dit moet zijn: vergeten was. Zie ‘Magazijn van Taalkunde,’ 3de Jaargang, bl. 260 en volgg.
Op bl. xxiii. Het zal thans tijd worden mede een' oogslag op het innerlijke te werpen. Oogslag zal waarschijnlijk eene vertaling van het Fransche coup d'oeil zijn.
Op bl. xxxi. Want niet zelden wisselen deze vormen met de gewoonelijke af. Gewoonlijk, een bijwoord zijnde, kan hier niet gebruikt, maar moet door het bijvoegelijk naamwoord gewone vervangen worden.

Op. bl. xxxvi. Zich pligtig maken voor het meer gewone zich schuldig maken.

Op. bl. xxxvi. Rond St. Truiden. Anglicismus, waartegen het Koninklijk Nederlandsch Instituut nog onlangs zoo overtuigend is opgekomen. Men vindt deze verkeerdheid op meer plaatsen, als op bl. 81, 161, enz.


{==116==} {>>pagina-aanduiding<<}

Op bl. xxxviii. Ih denk alzoo dat de d alleen door vergetenis daer staen gebleven is. Vergetenis is thans verouderd, waarom men liever van vergissing of vergetenheid gebruik maakt.
Op bl. xl. Om zich zoo te verdolen. Verdolen staat hier voor vergissen, even als op bl. 23 van de Aanteekeningen.

Tot deze ‘aanteekeningen’ overgaande, moeten wij den gewichtigen arbeid, het fijne uitpluizen, het geduld, de naauwlettende scherpzinnigheid, de taalgeleerdheid en de kritiek op elke bladzijde bewonderen. De bewerker schijnt zijn onderwerp te hebben willen uitputten, om toch niets over te slaan; maar, door dezen ijver voortgedreven, heeft hij een aantal ophelderingen gegeven, die vóor hem reeds vele andere commentators ons hadden doen kennen, en de onderzoekers der Mnl. Letterkunde kunnen niet verlangen de zelfde verklaringen, indien zij van die der vorige commentators niet verschillen, herhaald te zien.
Indien de geachte bewerker hierover had nagedacht, zou hij waarschijnlijk eenigen zijner verklaringen hebben achter gelaten, als:

Op bl. 5 vs. 6, daer ic ben inne = daer ic in ben.

Op bl. 5 vs. 8, want = omdat. Zie ook vs. 38.

Op bl. 10 vs. 16, geloeft si = geprezen, geëerd worde. Wij immers zeggen nog dagelijks: geloofd zij God.

Op bl. 13 vs. 18, moet = moge.

Op bl. 14 vs. 20, leven = levensbeschrijving. Dagelijks hoort men nog hetzelfde woord. Het leven van Alexander den Grooten, de levens van Plutarchus.

Op bl. 15 vs. 21, maken = opstellen.

Op bl. 17 vs. 23, dierste = de eerste. In vele steden van ons Vaderland spreekt de geringere volksklasse dit woord nog heden zoo uit.

Op bl. 19 vs. 32, al te = zeer.

Op bl. 22, Het is niet alleen te Hasselt en te St. Truiden, dat men zegt: gij zult er van krijgen of anders van lusten, men hoort deze uitdrukking overal elders.

Op bl. 22 vs. 40, ontfaen = ontvangen, gaen = gangen, enz.

Op bl. 23 vs. 44, ics = ic des.

Op bl. 24 vs. 47, te biddene. Hier wordt te een voorzetsel genoemd. Is dit juist?

Op bl. 31 vs. 55, have = alle goed (geld, vee, meubels, voorraed, enz.) dat men tot zijn gebruik heeft.

Op bl. 43 vs. 68, gichte = gifte, lucht = luft, enz.

Op bl. 50 vs. 76, opdat = indien.

Op bl. 73 vs. 130, sijs = si des; onste = gunde.

Op bl. - vs. 133, selt = zult, moet.

Op bl. 74 vs. 137, der waerheid afgaen = de waerheid verlaten, verzaken. Dit woord komt niet alleen in bijna alle glossaria voor, zoo als in die van ‘Karel den Grooten,’ ‘der Minnen Loep,’ Maerlant, ‘Spieghel Hist.,’ enz., maar ook in schrijvers der zeventiende eeuw, zoo als onder anderen in Hooft. N.H. bl. 81, 350, 389, 628, enz., zoodat het tot dien tijd gangbaar was.


{==117==} {>>pagina-aanduiding<<}

Op bl. 74 vs. 138, hoed = hoofd.

Op bl. - vs. 139, ic lie = ik belijd, ik beken.

Op bl. 75 vs. 141, geet = gaet; steet = staet.


Deze weinige aanwijzingen, ofschoon voor meerdere uitbreiding vatbaar, zullen voldoende zijn om te betoogen, dat zulke bekende woorden of uitdrukkingen niet meer behoeven toegelicht te worden. Van grooter nut is het dat men duistere plaatsen, welke er nog in menigte voorhanden zijn, tot klaarheid tracht te brengen en corrupte plaatsen tracht te verbeteren, waarvan Prof. Bormans in dit werk mede belangrijke proeven gegeven heeft.
Op bl. 81 vinden wij: Tsaken of saken is trekken. Deze verklaring is zeer juist, maar dat het Fransche saccager daarmede in eenig verband zou staan, of dat het begrip van veel moeite of geweld een integreerend deel van tsaken zou zijn, meen ik te mogen betwijfelen. Veel hierover uit te weiden, acht ik onnoodig, dewijl Dr. M. de Vries, thans Hoogleeraar te Groningen, dit woord, in zijne ware beteekenis, zeer volledig ontwikkeld en verklaard heeft in De Jagers ‘Archief voor de Nederl. Taalk.’, II, 131 en volgg., met bijvoeging dat saccager tot eenen anderen stam behoort. Uit de vele door hem bijgebrachte voorbeelden 1 ziet men, dat het begrip van geweld of veel moeite niet als inhaerent aan tsaken of saken kan beschouwd worden, waarom het meer dan waarschijnlijk wordt, dat de Hasseltsche of Tongersche tjakken en tjakkelen, welke woorden, volgens den schrijver, dit bijbegrip in zich vereenigen, niet tot dezen stam behooren.
Op bl. 84 zegt Prof. B., over het woord smale handelende, dat Prof. Visscher vs. 2190 en volgg. van den Ferguut deerlijk mishandeld heeft, doch de ware lezing wordt ook door hem niet gegeven. Dewijl ik eene zeer naauwkeurige en gecollationeerde kopij van den Roman van ‘Ferguut en Galiene’ bezit, zal ik den tekst van beiden uitschrijven, en daardoor het onverstaanbare in de door B. aangehaalde regels tot klaarheid brengen. Zij zijn volgens Visscher:

Ic en herberge nemmermeer 
in dorpen, in steden, no in poert, 
vore die smale dat ic hebbe gehoert. 
Werwaert dat si gevaren si 
u nichte; omme niet so biddi mi 
te blivene, te minen trouwen; 
alle die sijn toter Dunouwen, 
sine daden mi niet bliven. 


Volgens het HS. en eene verbeterde punctuatie wordt alles duidelijk. Daar leest men als volgt:

Ic en herberge nemmermeer 

{==118==} {>>pagina-aanduiding<<}

in dorpe, in steden no in port 
vore diesmale 1 dat ic hebbe gehort, 
waer wart datsie geuaren si 
u nichte. Omme niet so biddi mi 
te blivene; te minen trouwen, 
alle die sijn toter Dunouwen 
sine daden mi niet bliven. 


De zin komt dus op het volgende neder:
‘Ik vertoef niet meer in dorpen, in steden of andere plaatsen, voordat ik ditmaal wete, waarheen uwe nicht is heengevaren. Het zou te vergeefs zijn dat gij mij verzocht te blijven, want waarlijk, of op mijne eer, geen van allen, die aan den Donauw zijn, zouden daartoe in staat wezen.’
Op bl. 89 wordt het woord queckenoet, dat zoo verkeerdelijk in den ‘Ferguut’ verklaard is geworden, in zijne ware beteekenis van beesten- of schaapskap teruggegeven. Waarschijnlijk heeft Prof. B. niet geweten, dat De Jager reeds in 1844 de zelfde verklaring van dit woord heeft gegeven, namelijk op bl. 290 zijner ‘Verscheidenheden,’ en wat Prof. B's aanwijzing betreft, alsof Ypey mede over quic, quec in het ‘Taalk. Mag.’, IV, 213, eene verklaring zou gegeven hebben, is onjuist, dewijl men het daar voorkomende werk aan Prof. Clarisse te danken heeft.
Op bl. 107 leest men, dat het woord arnen, dat in vs. 242 voorkomt, den schrijver van elders niet bekend was, en dat, indien de Teuthonista, die daarvoor misgelden heeft, hem niet ware te hulp gekomen, hij aan de zekerheid zijner uitlegging (1. verklaring of opheldering) getwijfeld, en dit woord in anden of barnden zou veranderd hebben, maar dat de Teuthonista hem voor die gewelddadigheid gelukkig had verhoed.
Bescheidenlijk merken wij hierop aan, dat dit woord zoo zeldzaam niet is als de Hoogleeraar meent, want men vindt het nog op de hier volgende plaatsen.

	I. Die eerste blischap van Maria, van het jaar 1444. Zie ‘Belg. Mus.’ IX, 79.
Waer die emende veel te cleene 
Van hem gedaen, die tfeit selue wrachte, 
Dus moet dan arnen al tgeslachte. 



	II. Vanden Levene ons Heren, vs. 2753 en volgg.
Here Pylatus, bedinct u bat saen 
Van desen die hier es gevaen, 
Gi wiltene quite laten gaen: 
Wist die keyser, gi waert ontdaen. 
Men mach hier groet wonder sien, 
Dat gi u pijnt gi en wet wien 
Coninc te maken over onsen here, 
Wet, gi selet arnen sere. 



{==119==} {>>pagina-aanduiding<<}


	III. Id. vs. 3135 en volgg.
Ic ontrade dattu wel sere 
Dit arnen souts van onsen here. 



	IV. Van der Zielen ende van den Lichame, uitgegeven door Blommaert, vs. 277 en volgg.
Die valt van hoghen hi valt sere, 
die rike es sculdich onsen here, 
meer dan d'aerme lof ende ere, 
en doetijs niet, hi aernet sere. 


De Heer Blommaert zag sere voor een zelfst. naamw. en bijgevolg aernen voor oogsten aan. Ik houd sere voor een bijwoord, en aernen voor boeten, misgelden. Somtijds neemt dit ww. den vorm van aren aan, zoo als uit de volgende voorbeelden blijkt:

	V. Maerlant. ‘Sp. Hist.’ IV, 300, vs. 90 en volg.
Die met hem bleuen en¯ wilden aren 
Die zonden, die si hadden gedaen. 



	VI. Vanden Levene ons Heren, vs. 2367 en volg.
Hoe sere arende hi onse mesdaet 
Daer menne aldus sere slaet. 



	VII. Id. vs. 4199 en volg.
Ic (Adam) beet den appel stillekine; 
Dat heb ic gearent. 


Op bl. 123 zegt Prof. B. dat over dikwijls de plaats van voor vertreedt (?), doch dat hij zich geen voorbeeld herinnert, waarin het tegenovergestelde plaats heeft. Ik zou mede geene voorbeelden daarvan weten bij te brengen, doch vraag, dewijl wij tegenwoordig een onderscheid tusschen voor en over in acht nemen, of het juist is te zeggen over acht dagen, als men voor acht dagen bedoelt? Wordt dit ontkennend beantwoord, dan zondigt de geëerde schrijver in zijne Inleiding menigmaal tegen dit gevestigd onderscheid.
Op bl. 135, vs. 372 lezen wij: Rinnen of rennen zegt zich zoowel van vloeybare stoffen als van dieren. Zegt zich is geen Nederlandsch: Het is het Fransche se dit. Zou de Heer B. Ce livre se vend à Anvers ook vertalen door: dat boek verkoopt zich te Antwerpen?
Op bl. 140 het werkw. waden verklarende, zegt de Hoogleeraar, dat het ook vloeyen beteekent, en wil dat men het op zweet, zoowel als op andere vochten kan toepassen. Huydecoper echter hield zich aan het denkbeeld vast, dat waden, in de beteekenis van vloeien alleen van bloed kon gezegd worden. (Zie zijne Aanmerkingen op Melis Stoke, III, 126.) Ik voor mij houd het met Prof. Bormans, en heb zelfs eene plaats gevonden in ‘Die Bediedenisse vander Missen’ 1, die zulks eenigzins bevestigt, want aldaar wordt gesproken van water en bloed, dat uit Jezus' zijde woet. Deze plaats luidt als volgt, in vs. 599 en volgg.:

{==122==} {>>pagina-aanduiding<<}


- - - - ic moete quellen 
oftic nemmer bliue in die ere. 


Ook het woord nemmer heeft de S. in emmer willen veranderen, en gedacht dat de zaak daardoor klaarder zou worden. Volgens zijne redactie zouden deze twee regels aldus moeten verbeterd worden.

- - - - ic moetti quellen, 
oft ic emmer blive in die ere. 


en dan zouden zij beteekenen: ‘ik moet tegen uwen zin handelen, en, hoe zeer het u ook mishaegt en kwelt, den kamp aanveerden, indien ik immer mijne eer behouden wil.’
Het zij mij vergund, ook mijne gedachten omtrent deze twee, aan B. duister voorkomende regels, mede te deelen.
Ik denk, dat quellen hier staat om te rijmen op het voorafgaande gefellen, doch dat het quelen behoorde te zijn, dat overigens zeer na aan quellen verwant is, te meer, omdat het hier als intransitief voorkomt. Quelen nu heeft achtereenvolgens de beteekenis van klagen, kermen, jammeren, treuren, kwijnen, verwelken, van hartzeer verteren, zoo als de hier volgende plaatsen aantoonen:

	I. Anna Byns, ‘Ref.’, 1548, II, 132.
Ghebreck van ghelde doedtse dicwils quelen. 



	II. Cats, ‘Self-stryt.’ Uitg. van W. Geysbeek, I, 169.
Sal mijne groene jeught 
Geheele dagen langh gaen quelen sonder vreught? 



	III. Coornhert, Recht ghebruik, enz., bl. 16.
Ist onrecht dat ghebreck pynlyck hun lyf doet quelen? 



	IV. Staten-Bijbel van Ravesteyn, 1644. Nahum I, vs. 4.
Basan ende Carmel queelen: ook queelt de bloeme Libanons. 


Indien wij dus eene verandering mochten voorstellen, het zou die van quelen voor quellen zijn, en dan zou de zin hierop nederkomen:

- - - - ik zal van hartzeer verkwijnen, 
indien ik niet meer in mijne eer blijve. 


Op bl. 433 wordt het werkwoord droeven verklaard door droevig gebaer maken. Ik vermeen te mogen gelooven, dat droeven vroeger beteekende: bedroefd zijn, treuren, zich bedroeven, soms ook smart lijden, maar alles zonder het denkbeeld van gebaar maken, althans in den zin, zoo als wij dit werkwoord thans verstaan. Een paar voorbeelden kunnen dit bevestigen:

	I. Meijer, ‘Oude Nederl. Spr.’, bl. 69.
Als thooft sweert, drouuen alle de leden. 



	II. ‘Floris ende Blancefloer,’ vs. 752 en v.
tierst leefden wi met soeten spele, 
nu moeten wi droeven vele. 



{==123==} {>>pagina-aanduiding<<}

Op bl. 437 en elders wordt het woord gemeine verklaard door algemeen, in het gemeen. Deze verklaring moge voor sommige gevallen goed zijn, algemeen is zij mijns oordeels niet, dewijl vele plaatsen der vroegere schrijvers aantoonen, dat dit woord meestal voor samen, te gader, is gebezigd geworden.

Ziedaar eenige losse aanmerkingen, zoo ik hoop, bescheidenlijk op het doorwrochte en hoog te schatten werk des Heeren Bormans gemaakt, niet met het voornemen om de waarde van dien verdienstelijken arbeid te verkleinen, want dit zoude ik toch niet vermogen, maar alleenlijk uit liefde voor waarheid en taalkennis, en daarom zou het ook mij genoegen doen, indien ik in het een of ander mocht gedwaald hebben, op eene dergelijke wijze mijne misvattingen aangewezen te zien. Zoo doende, kan men over en weder elkander nuttig zijn, en kunnen taalkennis en taalstudie hare vooruitgaande beweging, zonder hartstochtelijke aandoeningen, kalm en vreedzaam vervolgen.

Ik kan deze mijne beschouwing niet eindigen, zonder den Hoogleeraar Bormans ook mijnen hartelijken dank te hebben aangeboden voor de voortreffelijke vruchten zijner vlijt, diepe kennis en taalstudie.

Leiden, 3 Junij 1850.
A.C. OUDEMANS.


{==124==} {>>pagina-aanduiding<<}

Schoedler's Boek der Natuur. Algemeene beginselen der Physica, Astronomie, Chemie, Mineralogie, Geologie, Physiologie, Botanie, Zoölogie, naar de 4 de Hoogd. Uitgave; bewerkt door J.W. Gunning. Utrecht, Dannenfelser en Doorman. 1850.

Ieder beöefenaar der Natuur moet zich verblijden over de verschijning van een werk als 't geen wij aan het hoofd dezer regelen vermeldden, als over een teeken, dat men er ten onzent eindelijk op bedacht wordt, met het middelbaar onderwijs de studie der Natuur te verbinden, al bepaalde die zich slechts tot een overzigt harer eenvoudigste beginselen. Toch is het een teleurstelling, dat men, als hulpmiddel en handleiding tot zulke studie, op nieuw grijpen moest naar een vrucht van vreemden grond; dat er ten onzent niemand zich gedrongen voelde, uit eigen kracht, in de bestaande behoefte te voorzien. Het werk, dat we aan zoodanige proefneming te danken zouden hebben, had beter kunnen uitvallen, dan ‘Schoedler's Boek der Natuur,’ 't geen we niet onvoorwaardelijk als der overzetting waardig, prijzen kunnen. Wij zullen trachten onze uitgesproken meening kortelijk te motiveren.
Voor Physiologie, Zoölogie, Botanie en aanverwante vakken, bestaan er in onze taal geene doelmatig populaire handleidingen. In dat opzigt kan het werk dienstig wezen, om ook oningewijden een overzigt der Natuur en harer rijkdommen te geven; maar het is te onvolledig, om op hoogeren werkkring aanspraak te maken. Hoe het geheel en in het bijzonder de volgende Afleveringen zijn zullen, kunnen we niet voorspellen; maar deze eerste Aflevering, handelende over de Physica, houden wij voor onnoodig, bij de verschillende en om den rang wedijverende handboekjes over populaire natuurkunde, in onze taal zoowel als in vreemde, welke Schoedler's werk dáarin niet éens overtreft, dat het van lateren tijd is.
De Vertaler zegt, in het Voorberigt, naar ons oordeel, teregt ‘eene handleiding te geven, die den leerling véél te denken, den onderwijzer véél uit te breiden over liet, ziedaar wat de Schrijver bedoelde.’ Of de leerling door véél, zeer véél te denken, wel eenig denkbeeld verkrijgen zal van die deelen der Natuurkunde, die S. niet behandeld heeft, betwijfelen wij, en evenzeer ook of vele onderwijzers, op deze aanbeveling af, zijne handleiding gebruiken zullen.
Niettegenstaande de Schrijver de Theorie der trillingen elementair begint te behandelen, - ja zelfs de verschijnselen der onweegbare stoffen in het algemeen tot de trillingen terug brengt (eene voorstelling, die in een elementair leerboek beter had kunnen worden weggelaten, daar er naderhand, bij de nadere ontwikkeling van die verschijnselen, van trillingen geene spraak meer

{==125==} {>>pagina-aanduiding<<}
is), spreekt hij van de Interferentie- of Buigings-, noch van Polarisatieverschijnselen, met een enkel woord. In § 141 maakt S. zich met weinige woorden van de optische werktuigen af, en later op dezelfde wijze van Electro-Magnetische en Magneto-Electrische verschijnselen, enz.
Verder worden vele zaken, in het werk opgenomen, zoo ter loops en luchtig behandeld, dat hunne verklaring nog veel te wenschen overlaat. Van dien aard is bijv. § 37. Bij de behandeling der wrijving, had S. kunnen vermelden, dat de tegenstand der wrijving evenredig is aan de drukking op het vlak, waarop de beweging plaats heeft, en daaruit - omdat hij van de ontbinding der krachten reeds melding heeft gemaakt - de practische leering kunnen putten van het nut, om bij de slepende beweging, de kracht steeds, zoo veel mogelijk, in de rigting der beweging te brengen.
In § 55 worden de wetten, waaraan de beweging van den slinger onderworpen is, zonder reden verminkt opgegeven.
In § 115, bij de bespreking der Stoomwerktuigen, worden schuifkas en regulator zonder de minste verklaring gelaten.
In § 145 moeten de luchtbeelden aan een' oningewijden, die van den S. niets van volkomene en gedeeltelijke terugkaatsing gehoord heeft, vreemd en hare verklaring onduidelijk voorkomen. Om dezelfde reden is de ontvouwing van den regenboog en van den dubbelen regenboog uiterst moeijelijk te vatten.
Verder treffen wij in deze Aflev. onderscheiden onduidelijkheden aan, in voorstellingen en uitdrukkingen.
B.v. § 5. Het vervullen der ruimte door de stof wordt duidelijk door de ondoordringbaarheid, en, in § 10, vinden wij, dat het vervullen der ruimte en de ondoordringbaarheid, onafhankelijk van elkander, de wezenlijke eigenschappen der stof zijn.
§ 49. Het zwaartepunt is ondersteund, enz. Hier had de S. moeten laten voorafgaan, dat het aangrijpingspunt eener kracht in hare rigting willekeurig verplaatst kan worden.
In § 175, pag. 125, lazen wij: Een halve cirkel, die zich boven om den horizon uitstrekt. Deze uitdrukking of beschrijving gaat ons begrip te boven.
Storende drukfouten zijn:
§ 91. 7/9 voor 10/9. § 104. 14o C. voor 13o C. § 139. het punt V voor A. Fig. 82 is misteekend. § 148, p. 104, van onderen betreft voor treft.
Enkele germanismen of onhollandsche uitdrukkingen vinden wij in de Inleiding, p. xii, gelijkaardig; § 58, verlangzamenden; § 125, om een zelfde aantal graden verhitten; § 175, wisselwerking en anderen.
De druk is goed, maar de platen behooren niet tot de beste.
Wij zien met belangstelling de volgende afleveringen te gemoet, die, hopen we, onze verwachting van iets beters en volledigers geenszins zullen beschamen.
**


{==126==} {>>pagina-aanduiding<<}

Verhandelingen van het genootschap ter bevordering der genees- en heelkunde te Amsterdam. Eerste Deel. Derde en Vierde Stuk. 1847-1848.

Werd het nut, dat geleerde genootschappen stichten, vroeger te hoog geschat, thans wordt het door velen in twijfel getrokken. Niet ongegrond is die twijfel, waar de vereeniging zonder eene bepaalde rigting aan te nemen, of een hooger doel na te jagen, dan den spreker gelegenheid te openen, om oorspronkelijke of geleerde gedachten voor te dragen over het een of ander punt uit het uitgestrekt gebied der menschelijke kennis, bij den welwillenden hoorder slechts een gevoel van voldane weetgierigheid vermag op te wekken, en zoodoende een dilettantisme in de hand werkt, waardoor de smaak voor degelijke wetenschap verstompt. Maar indien daarentegen slechts ééne wetenschap, en dat nog wel uit een bijzonder oogpunt, tot onderwerp van behandeling wordt verkozen; indien het vrijstaat, om aan den spreker inlichtingen te vragen omtrent hetgeen hij zeide, om op te komen tegen de meeningen die hij verdedigde, tegen de feiten waarop hij zich beriep, dan moge die wisseling van denkbeelden slechts zelden het punt in geschil tot den rang eener onomstootelijke waarheid verheffen, immer zal er een nieuw licht opgaan over nog duistere onderwerpen en menigeen zich tot nadenken voelen genoopt over feiten en meeningen, die hij reeds beslist waande of welligt zijner aandacht onwaardig had gekeurd. Overal te vinden waar vrije discussie bestaat, worden deze voordeelen nog door andere vergezeld, bijaldien de vragen, die het geleerd genootschap behandelt, tot de zoodanigen behooren, die alleen kunnen worden toegelicht en opgelost door een onderzoek, hetgeen volgens een plan door meerderen wordt bewerkstelligd.
Geneeskundige maatschappijen vereenigen met deze algemeene bovendien nog eigenaardige voordeelen. Zij geven aanleiding tot mondelinge mededeeling van waarnemingen, die tijdsgebrek meestal hem, die ze gedaan heeft, verhinderd zou hebben in geschrift te brengen. Zij bevorderen het aan kunstbroeders vertoonen van zieken, waarover gezamenlijke raadpleging wenschelijk schijnt, van pathologische anatomische preparaten, wier waarde door bewaring grootendeels te loor gaat, en verschaffen tevens eene gewenschte gelegenheid, om het heerschend ziektekarakter en de daardoor in de behandeling der zieken veroorzaakte wijzigingen, onderling te bespreken. Gelijk blijkt uit de verhandelingen, wier titel dit opstel aan het hoofd voert, beantwoordt het genootschap ter bevordering der genees- en heelkunde te Amsterdam, in ruime mate aan de eischen, die men aan zoodanig gezelschap stellen kan. Het ontrukte het verhaal van menig belangrijk ziektegeval aan de vergetelheid. Vele praeparaten toonden aan de daar aanwezigen, welke verwoestingen de ziekte in het aangetaste orgaan aanrigt. Meermalen werden herstelde zieken op de vergaderingen gebragt, die levende getuigen waren van

{==127==} {>>pagina-aanduiding<<}
het doelmatige der tegen belangrijke gebreken aangebragte hulp. Maar nog meer dan uit dit alles, wordt het nut, daardoor gesticht, kenbaar uit de verslagen, zoowel van de commissie over proefnemingen met pokken en vaccine (wier werkzaamheden, den ingespannen arbeid en de zamenwerking van meerderen vorderend, bezwaarlijk door enkelen zouden zijn ten uitvoer gebragt), als van de commissie tot waarneming der epidemische ziektegesteldheid te Amsterdam. Haar werk valt ten eenemale buiten den kring van hetgeen enkelen vermogen, en kan alleen der volmaking naderen, en zoodoende haar doel bereiken, door de vereerende pogingen van de meesten, zoo niet van alle der in dezelfde plaats praktiserende geneesheeren.
Eerst door naauwkeurige, zich over een langdurig tijdperk uitstrekkende mededeeling van alle, of althans van de meeste, der in eene plaats voorgekomen ziektegevallen, gevoegd bij het opteekenen van het van jaar tot jaar, van maand tot maand verschillend ziektekarakter en het vergelijken van dat verschil met de zorgvuldig gadegeslagen en te boek gestelde veranderingen der atmospheer, leert men het blijvende in het plaatselijk ziektekarakter schiften van het toevallige, geraakt men zoo tot meerdere zekerheid omtrent den grond, waarop nasporingen naar de oorzaken, die dat karakter plaatselijk wijzigen, behooren te rusten, en bekomt eindelijk, wanneer die nasporingen slagen, daardoor de mogelijkheid, ter verwijdering dezer oorzaken, de gepaste middelen te beramen.
Het ware voorzeker wenschelijk, dat het voorbeeld, te Amsterdam gegeven, elders weerklank en navolging vond. De onderlinge vergelijking der epidemische ziektegesteldheid, die zich op dezelfde tijden in onderscheidene plaatsen vertoonde, zou spoediger en vollediger leeren kunnen, welke aan plaatselijke invloeden toe te schrijven zijn. Dit wederom zou de wetenschap bevorderen van de oorzaak en den aard der ziekten, en daardoor het onderzoek gemakkelijker maken naar de maatregelen, die ter voorkoming en verwijdering van ziekten moeten beraamd en uitgevoerd worden.
De geest om zich te vereenigen, ten einde met verbonden kracht verkregene regten te handhaven en nieuwe te gewinnen, is eigen aan onzen tijd. Die geest, hopen wij, zal ook in dit opzigt vruchtbaar zijn, dat, even als het zelfzuchtig streven der enkelen meer tot aller dan tot eigen voordeel gedijt, zoo ook het eigenbatig pogen der verschillende maatschappelijke standen in de uitkomst tot verbetering van het algemeene welzijn leiden zal.
Ook de meer uitgebreide bijdragen van bijzondere leden, die het gezelschap der plaatsing in zijne verhandelingen waardig keurde, verdienden die eer ten volle.
Vooral zij het betoog van Van Geuns, omtrent den aard en oorsprong der koepokstof, ter nalezing aanbevolen, al kunnen wij den schrijver niet ten volle toestemmen, ‘dat de identiteit der pokken, der vaccine en der mok van de paarden als boven twijfel verheven mag geacht worden.’ Wij gelooven, dat de wetenschap nog niet ver genoeg gevorderd is, om met zekerheid die kwestie te beslissen, ofschoon niet te ontkennen valt, dat Van Geuns, door al hetgeen hij ter opheldering van dit vraagstuk heeft verzameld, ons nader bij hare oplossing heeft gebragt.
Niet minder trekken de gevallen over de door kunst verwekte baring de aandacht, die Lehman in het vierde stuk mededeelt. Nog heerscht bij velen, die de verloskunde uitoefenen, het gevoelen, dat men den door de natuur gestelden termijn der zwangerschap niet mag verkorten, en meermalen grondt

{==128==} {>>pagina-aanduiding<<}
men zich op dit gevoelen, om zich te verzetten tegen het kunstmatig verwekken der baring, waardoor men, zoo die operatie aangewezen is, stellig het kind opoffert, terwijl men het leven der moeder aan grootere gevaren blootstelt, dan welke het gevolg zouden geweest zijn eener tijdig voltrokkene kunstbewerking. De door Lehman waargenomene en met zorg medegedeelde gevallen zullen het hunne er toe bijbrengen, om het aantal van hen, die dit gevoelen nog omhelzen, te verminderen; zij leveren bovendien het bewijs, en hierdoor vooral wordt het nut hunner mededeeling vergroot, dat aan de Hamiltonsche methode de voorkeur moet gegeven worden.
W.J. Immink en A.H. Gouwe gaven ons een bondig verslag van eene tracheotomie bij croup, die met gunstig gevolg werd bekroond. Moge het door hen gegeven voorbeeld navolging vinden, en door eene operatie, die meer in schijn dan inderdaad gevaarlijk is, het leven van velen gered worden, die, door deze ziekte aangetast, anders eenen bijna wissen dood te gemoet snellen. Vergelijkt men toch het aantal der aan croup overledenen, met dat, hetwelk, nadat eenmaal het exsudaat gevormd is, aan den dood ontsnapt is, dan geraakt men tot de overtuiging, dat deze ziekte eene der meest levensgevaarlijke is; dat de veelheid der tegen haar aangeprezene middelen onze magteloosheid tegen haar bewijst, en gaat men dan na de resultaten, door tracheotomie verkregen, dan moet men zich verwonderen, dat niet meermalen tot haar wordt besloten.
En hiermede sluit ik de aankondiging van deze verhandelingen, die op nieuw blijken geven, dat in ons vaderland geenszins de lust tot beoefening der wetenschap is uitgebluscht; dat die lust, niettegenstaande hij met veelvuldige hinderpalen te kampen heeft en op geenerlei wijze aangemoedigd wordt, steeds levendig blijft en overvloedige vruchten voortbrengt.
I.C.G.E.

Het gewigtigste levensuur. Raadgevingen en lessen aan jonge meisjes bij het doen harer belijdenis, door G.D. Steringa Kuijper, Predikant te Someren, c.a. Gouda, bij G.B. van Goor.

Brieven eener moeder aan dochters uit den beschaafden stand bij hare intrede in de wereld (uit het Hoogduitsch). Gouda, bij G.B. van Goor.

Mara, woorden van troost in verschillende treurkamers, gedeeltelijk naar het Hoogduitsch, door Mevr. de wed. A.B. van Meerten Schilperoort. Amsterdam, bij P.N. van Kampen.

1. Chacun prêche pour sa paroisse. No. 1 van de aangehaalde werkjes is er weer een nieuw bewijs van. De Dominé gaat toch wat al te ver, indien hij het uur, waarop men zijne belijdenis doet, het gewigtigste uur des levens

{==129==} {>>pagina-aanduiding<<}
noemt. Ach zoo vele uren zullen daarna nog volgen, die voor tijd en welligt voor eeuwigheid wèl van zooveel belang voor den mensch zijn zullen, als dat tijdstip, waarop hij deze, wel is waar plegtige, maar altijd toch bloote ceremonie verrigt. Waarom niet den oorspronkelijken Duitschen titel van het werk behouden: ‘Heilige Stunden einer Jungfrau, bei und nach der Feier ihrer Confirmation, von Friedrich Wilhelm Opitz,’ hetwelk in Duitschland met zooveel genoegen gelezen werd? Was het, ‘omdat de vertaling onder de handen des Nederduitschen bewerkers zoo uitgebreid en omgewerkt werd, dat hij zijn werk niet meer aan den oorspronkelijken schrijver durfde of mogt toeschrijven?’ Ons publiek heeft er niet veel anders bij gewonnen, dan dat het een dikker, in plaats van een dunner boekje ontvangt; dat de eenvoudige en hartelijke taal aan innigheid zeker verloor, naarmate de phrases langer, de denkbeelden hier en daar meer gerekt werden. Daartoe toch is hij, die eenen ‘vreemden schrijver in zijne moedersprake vertolkt, (niet) verpligt,’ tenzij dan dat men de vervelende wijze van spreken eene per excellentiam vaderlandsche zou willen noemen; tenzij dan dat men soeperig en langdradig moet worden, als men tot Nederlanders over zulke ernstige, gemoedelijke zaken wil spreken. Een voorbeeld uit velen, pag. 97: ‘Ja, zoo diep is eens de menschheid gevallen, dat zij ook Gods zoon niet ontzag! - En toch moogt gij het geslacht niet verachten, waaruit gij gesproten zijt. Neen! - de menschheid zij en blijve u steeds heilig en eerwaardig. Zij zal het u te meer zijn, hoe meer gij u laat vinden in de onderlinge zamenkomsten der Christenen, waar gij met allen voor allen tot aller God en Vader bidt, in den naam van aller Heer en broeder, waar geen rang, geen rijkdom geldt, maar allen door één geloof, één doop, 
ééne hope verbonden, tot éénen disch der liefde treden, waar gij in allen enkel kinderen Gods ziet, mede-verlosten door het bloed des kruises. Hier, in de gemeente en in de gemeenschap der Christenen, zal u de menschheid heilig zijn en eerwaardig, hier, waar gij in uwe eigene waarde, aller waarde gevoelt, en de band der liefde naauwer en vaster om allen wordt getrokken. Daarom zult ge hier vooral instemmen met de woorden van den harpenaar: - Heere, ik heb lief de woning uwes huizes en de plaats des tabernakels uwer eere.’ Kunt gij u, waarde lezeres, door zulk hol en gerekt woordenspel laten opwinden; bevredigt dit uw godsdienstig gevoel, dan zijt gij reeds een goed eind op weg, om door den blooten aanblik van de kerk gesticht te worden, dan snelt gij er zeker heen, zoodra de kerkklokgalmen de plegtige stilte van den dag breken. Doch niet te haastig; want overhaasten moogt gij u niet, zoo lezen wij verder; ‘welvoegelijk en betamelijk, deftig en ernstig zult gij opgaan. Aan geheel uw uiterlijk, kleeding, houding en manieren, aan alles zal het te zien zijn, dat gij tot God nadert. Wel zult gij niet dezulken gelijk zijn, die ter kerke gaan, om met wereldschen opschik te pralen, en alzoo het heilige ontheiligen, maar ook toch hun niet, die ruwheid en onverschilligheid toonen in houding of gelaat, of aan dezulken, die voorgeven daarom geen deel te nemen aan de gemeen, schaps-oefeningen der Christenen, omdat anderen daar komen om te zien en gezien te worden, of die zich verontschuldigen met den argwaan, alsof anderen hen verachtelijk zouden aanzien om de nederigheid of armoedigheid van hun gewaad,’ enz. Maar vooral moogt gij den kerkgang niet verwaarloozen, op grond dat de leeraar der gemeente nu eens te regtzinnig, dan weer te onregtzinnig geacht wordt. ‘Dat heet willens en wetens opstaan tegen uwen, van God (maar toch altijd door middel van den kerkenraad? Ref.)

{==130==} {>>pagina-aanduiding<<}
gestelden zielenherder, den leeraar der waarheid.’ Evenmin moogt gij u aan ‘de gemeenschappelijke godsdienstoefeningen onttrekken, omdat de leeraar niet uitmunt in uitnemende welsprekendheid. Deze is voor het kinderlijk geloovig hart niet noodzakelijk.’ - Goed, indien zijne taal dan maar eenvoudig en van het hart tot het hart kan gaan; maar hoe dan, indien de inhoud verward of onbegrijpelijk, - de vorm gebrekkig, de voordragt koel en slecht zijn? Zoudt ge dan niet beter doen uwe ooren en zelfs uwe oogen te sluiten, om geene ergernis te nemen? O neen, dan moet gij er toch ‘het woord Gods in zien, dat in de eenvoudige sprake des harten (?) tot u komt en hetwelk gij evenmin moogt verachten, als den eerwaardigen man, die het verkondigt.’ Wel, wat zegt gij, lezer! is het ook Cicero, die pro domo spreekt? Nu, het staat hem vrij, als hij het maar met een weinig meer logica, met wat krachtiger argumenten en op eenigzins meer onderhoudende wijze deed. Maar ons staat het ook vrij, voor zulke beweeggronden een gesloten oor en hart te hebben, op het gevaar af, dat men ons verdenke van geen kinderlijk geloovig hart te hebben, en niet toegankelijk en ontvankelijk voor de waarheid (zeker voor zulke waarheid) te zijn. Ons staat het vrij weinig behagen te scheppen in het geheele werkje; maar desniettemin willen wij onpartijdig genoeg zijn te erkennen, dat het op jeugdige gemoederen, die nog in het onschuldige tijdstip verkeeren, waarvoor het geschreven is, eenen gunstigen invloed kan uitoefenen, of hunne alsdan vaak verhoogde behoefte aan geestelijke toespraak genoegzaam kan bevredigen. Variis modis bene fit, en daarom hebben wij er ook voor anderen vrede mede, en zullen het evenmin iemand ontraden, met de lezing daarvan de proef te nemen, als wij het hem kwalijk kunnen nemen, wanneer hij spoedig die proeve staakt.

No 2 is een boekje van 54 bladzijden, met een keurig mooi zwart gecartonneerd en met ribbetjes en gedrukte figuren voorzien bandje, waarop met vergulde letters te lezen staat: ‘Geschenk aan dochters uit den beschaafden stand.’ Het is jammer, dat onze aankondiging er van òf te laat, òf nog te vroeg komt, om het voor een St. Nicolaas- of Nieuwjaarsgeschenk van ouders of leermeesters aan de jonge dames van 15 à 16 jaren aan te bevelen. Voor dezen was het inderdaad niet ongeschikt. Zijn zij echter eenpaar jaren ouder, dan zullen zij er wel reeds te wijs voor zijn, dan weten zij, bij ondervinding, reeds meer van de wereld, dan mama het oorbaar geacht heeft haar hier te vertellen. Dan behoeven zij het ook niet te lezen, maar kunnen het in haar boekenkastje zetten, waar het altijd eene aardige vertooning zal maken; want de uitwendige vorm van dit boekje is behagelijk; het inwendige is volstrekt niet buitengewoon, ja wel wat stijf; de taal soms wat afgemeten, ofschoon geenszins onberispelijk. Het was ons bij de lezing dikwerf, alsof wij meer eene pedante gouvernante voor ons hadden, die haren leerling door hare rijke ervaring in hetgeen men de wereld noemt, en door hare diepe kennis van oppervlakkige menschen, wil imponeren, dan wel eene hartelijke moeder, die zich in het vooruitzigt verheugt hare volwassene dochter weldra te huis te krijgen, en dat oogenblik niet geduldig af kan wachten, maar voorloopig reeds van den overvloed harer liefderijke zorgen in de brie-
{==131==} {>>pagina-aanduiding<<}
ven aan haar kind uit moet storten. Wij hebben weinig sympathie voor al die algemeene raadgevers en zijn ten eenemale sceptisch omtrent het nut en den invloed, dien zij op de individus en in de concrete gevallen uitoefenen; maar wij zijn bepaald afkeerig van alle raadgevingen van ouders aan hunne kinderen, die onder het oog van het publiek gebragt worden. Die betrekking is zoo innig; de raadgevingen, die men van haar wachten kan, moeten subjectieve 
zijn, alleen toepasselijk voor het kind, dat men daarbij op het oog heeft; zijn zij dat niet, houdt men ze te algemeen, dan worden zij koud en dor en werkeloos en vervelend. Doch dit is slechts ons subjectief oordeel, hetwelk wij aan niemand willen opdringen. Zeker is het, dat men deze raadgevingen aan de dochters uit den beschaafden stand veilig in handen kan geven. Ondeugendheid of kwaad zullen zij er niet uit leeren. Wel is hare moraal ein wenig kränklend, half gebaseerd op maatschappelijke convenance, half op Godsdienst. Unserm Zeitalter frommt jedoch eine robuste Sittlichkeit. Die zult gij hier niet vinden; de frissche, volle, krachtige natuur is behoorlijk binnen de perken van het keurslijf gehouden. De zucht naar emancipatie, al was het maar in dien verheven zin, waarin zij in het February-nummer van dit Tijdschrift, bladz. 339, gewenscht werd, zal er bij het vrouwelijk geslacht niet door opgewekt worden. Integendeel, de goede wenken, die de dochters uit den beschaafden stand hier ontvangen, hebben eer ten doel, ze voor eene al te hooge vlugt bang te maken, ze met het gemis van vleugelen te verzoenen, of waar deze zijn mogten, ze bij tijds te kortwieken. De lessen, die haar zwaar op het hart gedrukt worden, strekden alle daarheen, om ze toch stil en anspruchlos en Christelijk onderworpen haren levensweg te laten bewandelen. Daarom, dochters uit den beschaafden stand! leest deze brieven, onthoudt den daarin gegeven raad, ja, als gij kunt, handelt er naar, maar bedenkt tevens, dat de exceptionele toestanden zich in uw leven kunnen opdoen, waarin deze moeder met haren raad. u in den steek laat, en waar gij met uw eigen geweten, met uwe eigene reden, en met den drang der omstandigheden te rade moet gaan. Daarom bovenal: bildet euch aus eurem Innern heraus, en leeft zoo gelukkig als gij kunt. Want Göthe heeft het te regt gezegd: ‘Wie de stem in zijne borst volgt, die zal zijne bestemming wel bereiken; 
voor hem toch wast uit de ziel een boom, die elke deugd en kracht als bloesem, en de schoonste eigenschappen als kostelijke vruchten draagt, en Godsdienst voortbrengt, die, wel verre van hem in den weg te staan, met zijne eigene natuur overeenkomt; - wie daarentegen deze stem niet hoort, die is blind en doof, en moet zich wel door anderen laten leiden, werwaarts hunne vooroordeelen henzelven verbannen.’ Zijt gij echter niet gelukkig; zijn, in weerwil van onzen vurigen wensch voor uw heil, teleurstellingen, ongelukken en rampen reeds vroeg uw deel; is er uwe jeugdige kracht en gezondheid bij ingeschoten, beproeft het dan of

3o. ‘Mara’ u, met hare woorden van troost, leniging kan aanbrengen of uwe hope kan verlevendigen en uwen moed versterken. Het zijn eenvoudige, vrome, Christelijke woorden, die zij tot u spreekt. Hare meening is goed, haar zin opregt, en de vorm, waarin zij ze kleedt, nu eens van een tractaatje, dan weder van eene gelijkenis, dan weder van een gebed, of van eene bloote vermaning of toespraak; de vorm, zeggen wij, is altijd eenvoudig, doorgaans hartelijk, soms zelfs boeijend. In elk geval is het geheele boekje zoo zonder pretensie; er straalt overal een geest van zoo opregte welwillendheid

{==132==} {>>pagina-aanduiding<<}
in door, dat wij er niets kwaads van willen zeggen, en zelfs op de al te veelvuldig gebruikte stereotyp gerekte termen geene scherpe aanmerking willen maken en aan de bloot teleologische beschouwing van het lijden geene ergernis willen nemen. ‘Leiden sich als Prüfungen vorzustellen,’ zegt Feuchtersleben, ‘bleibt ewig der schönste und fruchtbarste Anthropomorphismus. Er macht uns sittlich und giebt uns kraft.’ Onze vrees, dat de troostwoorden van ‘Mara’ bij voorkeur bij eene zekere klasse van lijderessen en treurenden in de maatschappij ingang zullen vinden, en bij anderen werkeloos zullen voorbijgaan, moge onze voorstelling van hunnen invloed beperken, maar kan onze lofspraak niet verminderen.
T.






{==133==} {>>pagina-aanduiding<<}

De Natuurlijke Geschiedenis der Schepping.

Sporen van de Natuurlijke Geschiedenis der Schepping, of Schepping en voortgaande ontwikkeling van planten en dieren, onder den invloed en het beheer der Natuurwetten. Naar de 4 e Engelsche uitgave door J.H. van den Broek. Met een voorwoord van Prof. G.J. Mulder. Utrecht, J.G. Broese, 1849, II Deelen.

Vervolg der sporen van de Natuurlijke Geschiedenis der Schepping. Antwoord van den schrijver van dit werk op de menigvuldige tegen zijne leer gerigte aanvallen en recensiën; nadere verklaringen en toelichtingen omtrent de belangrijkste bewijsgronden zijner theorie der voortgaande ontwikkeling van planten en dieren. Beide uit het Engelsch vertaald door Dr. J.H. van den Broek, Leeraar in de Natuur- en Scheikunde bij's Rijks Kweekschool voor Militaire Geneeskundigen te Utrecht. Utrecht, J.G. Broese, 1849.

Het dankbare Engeland schonk eens zijnen vermaarden Marlborough een heerlijk landgoed, als bewijs hoe hoog het de diensten waardeerde van den krachtigen arm, die in luisterrijke overwinningen den scepter van koningin Anna tegenover hare vijanden handhaafde. Met reden stelt men zich dan ook een zoo sierlijk gedenkteeken van nationale erkentelijkheid, als Blenheim weleer mogt heeten, voor, als omgeven door eene niet minder schoone natuur. Deze toch is niet verouderd, zoo als het kasteel, hoewel dit nu nog met eere staat naast de schoone buitenverblijven der Engelsche edelen, die het zuidelijk Engeland aan zijne gelukkige ligging te danken heeft. Teregt roemt men dat kustland, waar, bij het zachte eilanden-klimaat, de oranje- en myrtenboomen tieren,

{==134==} {>>pagina-aanduiding<<}
zoo als in Cornwall, waar dubbele oogst door een naauw merkbaren winter wordt besloten, waar bijna immer groene weiden voortreffelijke kudden voeden; dat kustland, waar, zooals in het park van Warwick, ceders groeijen; waar de kunst wegschuilt in de treffendste natuur, vol afwisseling van berg en dal, van bosch en cascades. De kust van die aangename landstreek is doorsneden met een tal van korte stroomen en zeeboezems, waaraan der Britten maritime welvaart zich koestert. Daarachter verheft zich een keten van krijtbergen, die evenwijdig aan de zee geheel de zuidkust langs van Cornwall voortloopt, tot waar zij bij Dover eindigt in het beroemde voorgebergte door Shakespeare geschilderd. Naast die minder vruchtbare krijtbergen vindt men op dorre heiden de reuzengevaarten der Druïden; zoo als de Stonehenge bij Salisbury, die niet minder de bewondering voor het gespierde voorgeslacht opwekt, dan de keisteen van Cornwall, als een ei rustende op twee der granietblokken, waarmede de geheel ruwe, sombere vlakte bedekt is; of de statige heuvel van Carnbré, die, met zijne altaren en steenen palissaden, van de oude Celten afkomstig, door een hedendaagsch reiziger (Warner), om zijne rotsige gedaante en om zijne heiligheid in de oogen der aloude bewoners, de berg Sion der Druiden genoemd wordt. In het zuidelijk Engeland wisselen dus vruchtbare, bevallige landschappen af met kale rotsen en droevige mijnwerken, die alleen een vrolijk leven ontvangen voor hem, die zich verplaatst bij de uitgestorven planten en dieren, welke nog begraven liggen in den schoot der bergen. Sterker nog steken de dorre heiden met de grove kunstgevaarten der oorspronkelijke bewoners af bij de drukke nijverheid der volkrijke kust in den tegenwoordigen tijd. Dat de gezamenlijke indruk van dat alles tot veelzijdige ontwikkeling van denkbeelden opwekt, dat evenzeer het ligchaam den gunstigen invloed van klimaat en bodem ondervinden moest; wie, die vroeger zich bevredigd gevoelde 
door zulk eene verklaring van den voorrang der oude Grieken boven hunne naburen, zal hier dien invloed in twijfel trekken? Zoude hij zich althans niet hebben laten gelden bij den schrijver der Sporen? Wij wilden het gaarne beweren; want bijna tegen onzen wil maakten wij ons eene voorstelling van de individualiteit en van de omstandig-
{==135==} {>>pagina-aanduiding<<}
heden, die, naar onze meening, bij den schrijver van dergelijk werk onmisbaar zijn. Wij dachten hem in het geologisch belangwekkend Cornwall, of in een der graafschappen van Zuid-Engeland, op eene plek, waar de walmende rook der fabrieken geen doffen sluijer uitspreidt over het frissche groen der velden; wij zagen hem daar soms eenzaam peinzend verzonken in den aanblik der vrije open natuur, welke de geheimzinnige heuvels bekleedt. Wij meenden in hem den jeugdigen afstammeling te mogen erkennen van eenen man, die, weleer voortgesleept op eene staatkundige loopbaan, te vurige wenschen voor het heil van den staat onvervuld zag blijven, dan dat hij hem langer zijne rust wilde ten offer brengen, die hij weêrvond op het stille land, in huisselijke uren aan wetenschap gewijd. Hier kon de herinnering van vroeger leed slechts strekken om de waarde te verhoogen van het natuurschoon, dat hem met kalmte en rust omgaf, terwijl de bonte mengeling en het jagen der menschen zijn gemoed geschokt en beroerd hadden. Zoo dachten wij, moest het leven geweest zijn van hem, die onzen schrijver opvoedde, in eerbied voor de natuur, in verachting voor het maatschappelijk drijven en tobben, die buitendien den jongeling wel bevangen moesten, die ongestoord zijne dorst naar wetenschap kon voldoen aan de rijke bronnen, welke de huisbibliotheek van een country-seat gewoonlijk in keur van natuurhistorische werken bezit. Zoo behoefde ook het verlangen naar kennis niet onvoldaan te blijven, dat eerst was opgewekt door al wat bevallig en grootsch in het verledene, of tegenwoordige, in de omstreken van Blenheim aangetroffen werd; 
zoo ging het eerbiedig gevoel voor de eenvoudige verhevene natuur niet verloren onder litterarische en nationale studiën, die wel het minst aan zijne opvoeding zullen ontbroken hebben. Dáár verzamelde onze schrijver reeds vroeg dien overvloed van natuurhistorische kennis, welke zich later uitstortte, in vorm en woorden, een landgenoot van Scott en Shakespeare waardig. Geen stijve theosophische dogmata kon men hier verwachten, maar wel den jeugdigen gloed van een dichterlijken geest, die zich zonder schroom vrij verheft tot de wonderen der schepping. Wij stellen den onbekende ons niet voor als den voorzigtigen proefnemer of bedaarden waarnemer, gelijk men dien

{==136==} {>>pagina-aanduiding<<}
wenscht in het belang der wetenschap, ook niet als den man door maatschappelijke redenen alleen tot studie gedreven, maar als den dilettant, die, vlug van opvatting, zijne uitgebreide kennis zamenvoegt tot een geheel, dat beheerscht wordt door één idée. Met dat hoofdidée dweept onze schrijver, doet er zich op te goed; ja, wie zou het hem euvel duiden, wanneer hij inderdaad zich zelven den schepper er van noemt? (of hij zich te regt of ten onregte dezen eeretitel toekent, zal intusschen later blijken). Ons oordeel in deze zal, hopen wij, onafhankelijk blijven van de hypothetische voorstelling van zijnen onbekenden persoon, waarmede wij alleen eene betere opvatting van den vorm van zijn werk beöogden, terwijl wij geenszins op eene hypothese eene zedelijke overtuiging willen bouwen, veel minder nog er eene zedeleer aan vastknoopen, gelijk de schrijver der ‘Sporen’ zelf dit te stout gewaagd heeft.
Het wordt tijd, dat wij ons nader met het werk bekend maken. De schrijver der ‘Sporen van de Natuurlijke Geschiedenis der Schepping’ opent de reeks zijner beschouwingen met het hoofdstuk, getiteld: ‘de onderlinge rangschikking en vorming der ligchamen in de ruimte.’ Het geeft in enkele groote trekken een denkbeeld van de onmetelijke ruimten, door millioenen van hemelbollen doorloopen; wijst ons op het melkwegstelsel en herinnert, hoe andere, van ons melkwegstelsel zeer verschillende uitspansels, door Herschel waargenomen, zich niet grooter vertoonen dan een hoopje van het fijnste diamantstof.
Door die ruimte, waar onze voorstellingen van tijd en afstand soms schijnen te kort te schieten, voert de sterrekunde met zoo vasten tred 's menschen geest de baan der dwaalsterren langs, dat aan eene 10 jaren te voren gedane voorspelling van den doorgang van Jupiter door de meridiaan, geen halve seconde verschil was op te merken. Mag ook niet van alle hemelligchamen de beweging met die naauwkeurigheid bepaald zijn; is ook onze kennis van menig grootscher stelsel nog in de geboorte, welnu, wat nood? wij weten immers met de grootst mogelijke zekerheid, dat één beginsel alles regelt en beweegt. Laplace reeds kon in zijn tijd zeggen, dat de kans stond als één tot 4 billioen, dat de hem bekende be-
{==137==} {>>pagina-aanduiding<<}
wegingen van ons planetenstelsel tot ééne kracht konden teruggebragt worden.
Wat de schrijver nu verder ook verhale van bewegingen, van welke onze kennis zeer gering en nog in de geboorte is, het neemt den diepen indruk niet weg, opgewekt door het treffend tafereel van 's Hemels wonderen en eenvoud, dat afgewisseld wordt door de herinnering aan zoo sprekende getuigen van den vooruitgang van den menschelijken geest, als Herschel en Laplace waren.
Innig getroffen en overreed tevens volgt men zonder aarzelen, als de schrijver ons hierbij verhaalt, dat niet enkel de rangschikking en beweging dier ligchamen met hunne gemeenschappelijke oorzaak, de gravitatie, ons duidelijk en klaar zijn, maar dat hetzelfde voor het werken der aantrekkingskracht in den nevelachtigen chaos geldt, die, zonder grenzen, nu nog slechts op eeuwen afstands van ons zonnestelsel, dit eenmaal in zich besloot, en zich thans als nevelvlekken aan ons oog vertoont. In de rij dier nevelvlekken, wier verschillende vormen de opvolgende toestanden zijn, die zij allen moeten doorloopen, aanschouwen wij dus de geschiedenis van onze eigene wereld. Wij zien ginds in de verte het proces der schepping nog voortduren, dat onder onze voeten zoo even voleindigd is, en dat later nog in ons zonnestelsel Saturnus met een ring omgaf; terwijl eenmaal een dergelijke ring aldaar aan meerdere planeten eigen was, maar in enkele stukken uiteensprong, om haar van toen af onder den naam van satellieten te blijven volgen.
Het tot zoover beschreven proces der schepping heeft meerdere punten van overeenkomst met de eerste celvorming, die men in dierlijk of plantaardig vocht ziet plaats grijpen, waarom het ons ook verwondert, dat de schrijver ze niet met elkander heeft vergeleken. Gelijk dáár in het blasteem, zoo ontstaan hier in den sterrennevel kernen, rondom welke de omgevende vloeistof zich verdigt en verdikt, tot dat een complete bol of cel met vloeibaren inhoud in de heldere ruimte, als in een klaar vocht, vrij rondzweeft. Het al of niet vooruitbestaan der kernen, eene strijdvraag, die de physiologen lang genoeg heeft bezig gehouden, blijkt van niet minder belang te zijn voor de cosmogonie. Onze schrijver, zoowel als zijn regtzinnige tegen-
{==138==} {>>pagina-aanduiding<<}
strever Monck Mason, alsmede de geachte vertaler in zijne aanteekeningen, roeren dit punt slechts ter loops aan, en schuiven het door eene of andere handige wending op zijde.
Minder oppervlakkig wordt een ander gedeelte der schepping nagegaan, welks beeld, of liever welks wezenlijken voortgang in het klein de proef van prof. Plateau daarstelt.
In een mengsel van alkohol en water, dat eene aan olie gelijke digtheid heeft, wordt een oliebol op een tafeltje met verschillende snelheid om een spil rondgedraaid; bij geringe snelheid in het ronddraaijen vermag de centrifugaalkracht alleen den aequator uit te zetten; te gelijker tijd worden de polen afgeplat; bij toenemende snelheid overwint de centrifugaalkracht aan den aequator den onderlingen zamenhang der oliedeeltjes, er scheidt zich van den nu meer schijfvormigen bol een ring af, die óf in zijn geheel met het centrale deel blijft voortdraaijen, óf in stukken springt, waarvan elk voor zich den bolvorm aanneemt, terwijl zij gezamenlijk, als satellieten, het centrale ligchaam in zijne beweging vergezellen. Op deze en geene andere wijze zouden de ring van Saturnus, de afplatting der aarde, de planeten met hare satellieten, kortom ons geheele planetenstelsel ontstaan zijn. Wij deelden deze proef in 't kort mede, én omdat zij op zich zelve zeer belangrijk is, én omdat zij den schrijver gewigtig genoeg scheen, om er meermalen melding van te maken, in zijn eerste stuk zoowel als in het ‘vervolg,’ terwijl de vertaler er in eene noot, waarin hij Monck Mason weêrlegt, nog eens op terugkomt.
Op grond van het onderzoek van Herschel, van de berekening van Laplace en van de proef van Plateau, besluit de schrijver, dat er geene andere, dan de door hem hier voorgedragene voorstelling mogelijk is omtrent de schepping of vorming des hemels en der aarde, en dat zij in den toestand, waarin wij nu hun vorm en hunne beweging bewonderen, aan eene en dezelfde wet gehoorzamen, en dus ook volgens dezelfde wet, die namelijk der aantrekkingskracht, ontstaan moeten zijn. Enkele andere bewijzen voor zijne meening van ondergeschikte waarde zullen wij later bespreken. Men vindt die bijeengebragt in het vervolg der ‘Sporen,’ waarin hij de tegen hem aangevoerde bewijzen weêrlegt of soms nieuwe bijbrengt. Die weêrlegging toch was voornamelijk uitgelokt

{==139==} {>>pagina-aanduiding<<}
door de aanvallen, waaraan zijne cosmogonie en vooral dit eerste hoofdstuk blootstond.
Mogt het soms iemand vreemd klinken, dat nu eerst de reeds lang bekende theorie van Herschel en Laplace zulke hevige bestrijders vond, nu zij door den schrijver der ‘Sporen’ werd voorgedragen, dan bedenke men, dat het grootste deel van het publiek er zich weinig om bekommerde, zoo lang men niet, wat onze schrijver deed, de hypothese tot feit verhief, althans de daaruit voortvloeijende consequentiën tot het uiterste doordreef.
Het was toch ook voorts niet te verwonderen, dat een man als Monck Mason met schrik den eersten steen zag leggen van een gebouw, waaruit eene geluksleer te voorschijn trad, die op zoo onzachte wijze zijne geloofsrust verstoorde, en dat hij met dweependen ijver vooral dat eerste deel van de ‘Sporen’ bekampte, omdat hij welligt verkeerdelijk meende, dat het de grondslag was, dien men slechts behoefde te ondermijnen, om ook het overige te doen instorten.
Daar wij echter verder het werk van Monck Mason 1 ter zijde zullen laten liggen, omdat de schrijver der ‘Sporen’ er zelf niet eens van spreekt, mogen wij deze gelegenheid niet voorbij laten gaan om eene vraag te doen, waarop wij te vergeefs een antwoord zochten: waartoe namelijk eene wederlegging in onze taal werd overgebragt, die door den oorspronkelijken schrijver in het geheel niet opgemerkt, door den vertaler, in meerdere noten, telkens als onwaar en onvolledig wordt teregt gewezen? Waren er geene beter bevoegden in het voor en tegen van de ‘Sporen’ opgetreden, wij zouden er vrede mede moeten hebben, dat de vertaler, die den lezer op de hoogte van het geschil wil brengen, ten minste iets van de theologische polemiek van Monck Mason mededeelt, al was het dan ook een zamenvoegsel, in nog meer verouderde woorden vervat, dan de aanhalingen op pag. 7. Welke zijne bedoeling daarmede geweest is, verklaren wij nu echter niet te weten.
Onze schrijver zegt zich voorgenomen te hebben deze zaak

{==140==} {>>pagina-aanduiding<<}
alleen op een wetenschappelijk terrein te blijven behandelen. Dit terrein is voor het onderhavige punt het gebied der sterrekunde. Zonder twijfel bekleedt zij onder de exacte wetenschappen eenen eersten rang, en hare stellingen mogen onfeilbaar heeten, als zij volgens den meest bruikbaren en volkomenen vorm der logica, volgens mathematische regelen, uit zuivere waarneming zijn opgemaakt. Maar juist dat eerste vereischte, zuivere onbetwistbare waarneming, is niet de grond van alles, wat in de sterrekunde wordt voorgedragen. Dikwijls schiet de waarneming te kort, en dan kan en mag men toch eene hypothese met al de daaruit af te leiden gevolgen niet tot den rang eener waarheid verheffen. Al valt van de wijze van afleiding zelve, van de toepassing der mathesis, niet het minste af te dingen, toch zijn wij verpligt met de meest mogelijke behoedzaamheid het punt van uitgang in het oog te houden. Dat dit in de sterrekunde het geval kan zijn, zal men niet betwijfelen; te minder indien woorden van een voornaam sterrekundige, met al het gewigt eener van nabij bekende autoriteit, ons in deze onze overtuiging zoo geheel bevestigen. Prof. Kaiser zegt namelijk in de inleiding van den sterrenhemel: ‘veel is in de sterrekunde tot volkomene zekerheid gekomen, maar er is ook veel, dat, hoe waarschijnlijk het wezen moge, toch nog door geene regtstreeksche bewijzen gestaafd kan worden, en er is daarenboven nog veel overgebleven, dat men slechts vermoedt, zonder het een hoogen graad van waarschijnlijkheid te kunnen toekennen, Wij zullen ons hoofdzakelijk bij datgene bepalen, wat als onwederlegbare waarheid of als hooge waarschijnlijkheid kan aangenomen worden, en zoo wij het eene enkele maal noodig oordeelen ons op het veld der gissingen te wagen, zoo zullen wij dit zorgvuldig van het overige afbakenen en alles voorbijgaan wat als gewrochten der verbeelding alleen, op geene werkelijke waarneming berust.’
Is dan nu in dit Iste hoofdstuk der ‘Sporen’ het onderscheid tusschen het ware, het waarschijnlijke en het mogelijke in het oog gehouden? Voorzeker zal niemand, ja de schrijver der ‘Sporen’ zelf niet, hierop toestemmend antwoorden. Bij het besef van dit bezwaar, verplaatst hij in het vervolg p. 3 wel eenigzins het eerst aangegeven doel van zijn werk; hij zegt,

{==141==} {>>pagina-aanduiding<<}
dat dit niet was, wat de titel er van deed vermoeden, de schepping namelijk voor te stellen; maar het alom heerschen der natuurwetten te doen kennen. Daarmede intusschen is de moeijelijkheid niet opgeheven, die zijn betoog drukt, wanneer hij, als ware hij bij het werk der schepping tegenwoordig geweest, met zijne voorstelling opklimt tot het begin van al wat bestaat, om daar, waar het licht onzer kennis niet doordringt en welligt nimmer doordringen zal, dezelfde natuurwetten aan te toonen, die uit de beschouwing van het door ons min of meer waarneembare gedeelte van het heelal, na ijverig voortgezet en nog niet voleindigd streven, worden afgeleid. Waar zintuigelijke waarneming nog den weg wijst, al is het soms in halfdonker, daar zeker behoeft men niet te wanhopen, dat eenmaal het verstand de wetten der natuur in de verschijnselen zal terugvinden. Onze schrijver echter wil meer - de schepping uit den chaos en de loop der waarneembare natuur moeten, volgens hem, van dezelfde natuurwet afhankelijk zijn. Daardoor, naar het ons voorkomt, brengt het niet bewijzen van het eerste gedeelte van zijn stelsel ook het tweede in onnoodig gevaar; of het stelsel bezit niet langer de eenheid, die hij er aan toekent. Daardoor krijgt, aan den anderen kant, zoowel dit Iste hoofdstuk als het geheele werk een eigenaardig karakter, hetwelk zich door de schijnbaar gelijke waardering van het mogelijke met het waarschijnlijke openbaart. Het een en ander vereenigd, opent eene ruime gelegenheid om schitterende en boeijende beelden naast ernstige waarheden een vasten voet te verschaffen in den geest van den lezer, wien het niet vergund is met wikkend oordeel de enkele stukken van den mild uitgestorten schat te wegen. Deze moeitevolle arbeid zou welligt den lezer evenmin behagen, als het ons ter dezer plaatse zou vrijstaan, die te zware en lange taak onder zijn oog af te werken. Dit evenwel wederhoude ons niet-voor het eerste gedeelte althans de gronden van naderbij 
in oogenschouw te nemen, waarop een stelsel rust, dat, volgens den schrijver, zijne uiterste grenzen vindt, aan de eene zijde in de vorming en rangschikking der werelden, aan de andere zijde in den geest en in de zedelijke natuur van den mensch. Hebben die beide grenzen vaste wetten, zoo laat hij daarop volgen, waarom zouden die wetten dan ontbreken voor hetgeen daarbinnen ligt? Zou

{==142==} {>>pagina-aanduiding<<}
het niet mogelijk zijn, dat, daar het eerste en laatste gedeelte van het stelsel onder bepaalde wetten staan, en het eerste, dat het meest omvattend is, blijkbaar op de voorgestelde wijze geschapen is, insgelijks bij het geheele stelsel die wetten ten gronde liggen en het geheel ook op die wijze is voortgebragt?
Het blijkt overal duidelijk genoeg, dat de schrijver een geheel bij zijne beschouwing beöogt, opdat de deelen elkander onderling meerdere stevigheid zouden geven; verder van hoe groot gewigt het is in de beide uiterste grenzen ‘den vasten grond’ voor verderen bouw te erkennen. Daartoe toch worden wij, volgens hem, genoopt, zoo wij bespeuren, dat dagelijks, onder onze oogen, onder den invloed der over de stof heerschende wetten, eigenlijk dezelfde verschijnselen geboren worden, als bij de vorming en rangschikking der werelden hebben bestaan; waardoor dus niet alleen waarschijnlijk, maar werkelijk naar waarheid bewezen wordt, dat deze vorming door den goddelijken wil op gelijke wijze is tot stand gekomen.
Voor de schepping der hemelligchamen moet dus bewezen worden, dat zij volgens natuurwetten plaats vond. Volgens den schrijver voert ons de beschouwing van beweging en vorm der hemelligchamen reeds tot het vermoeden daarvan. Dat elke waterdroppel den bolvorm aanneemt, dat de om zijn as draaijende hoepel in het vlak van zijn evenaar zich uitzet, dat een slinger sneller gaat, hoe korter de koord wordt, waaraan hij is bevestigd, zijn ontegenzeggelijk dezelfde verschijnselen als die, waaronder de vorming en rangschikking der hemelligchamen tot stand kwamen. De natuurwetten werken in het groot en in het klein eveneens; in de natuur bestaat dus geen groot of klein, er is geen onderscheid tusschen de ruimte door werelden of door een speldenknop ingenomen, en duizend jaren of één dag zijn van gelijke beteekenis.
Is het in zijn oog dus van alle zijden aangetoond, dat de hemelligchamen door natuurwetten gevormd en onderling gerangschikt zijn, dan wordt eene hypothese, als de neveltheorie, van belang, ‘omdat zij een ligchaam geeft aan het proces, door middel van hetwelk de stof uit een oorspronkelijken toestand op eene dergelijke wijze is veranderd geworden,’ maar hiertoe bepaalt zich ook hare geheele waarde, en al werd zij bewezen geheel valsch te zijn, dan blijft daarom onze eenmaal

{==143==} {>>pagina-aanduiding<<}
verkregen zekerheid, dat de schepping der werelden volgens bepaalde wetten heeft plaats gegrepen, toch niettemin vaststaan. ‘Alleen blijft ons dan onbekend, in welken toestand de stof voorheen verkeerde, en zijn wij buiten staat het proces, waardoor zij tot hare tegenwoordige vormen gekomen is, op den voet te volgen. Mogt het ons evenwel gelukken de waarheid van hetgeen tot heden de neveltheorie genoemd is, met krachtige bewijzen te staven, dan zou ons vermoeden hierdoor niet alleen grooten steun bekomen, maar zeer digt aan geheel bewezene waarheid grenzen.’
Hoe onze schrijver hier bijna op hetzelfde oogenblik aan de neveltheorie geene grootere waarde toekent, dan die van een voorbeeld, terwijl hij tegelijk wil, dat door de waarheid der neveltheorie zijn vermoeden zeer digt aan geheel bewezene waarheid grenst, dit verklaren wij evenmin te begrijpen, als waarom de neveltheorie nog noodig zou zijn, zoo wij toch eenmaal langs eenen anderen weg in deze zekerheid hebben.
Het vermoeden, dat de schrijver boven opperde, was aldra in een van alle zijden aangetoonde stelling veranderd, bij het zien, dat de natuur in het groot en klein dezelfde wetten volgt, en dat de verschijnselen der vorming en rangschikking des hemels ontegenzeggelijk dezelfde zijn als hetgeen wij in het klein door proefneming nagaan.
De lotgevallen der neveltheorie kan men op drie plaatsen van dit werk nagaan. In het Iste hoofdstuk het eerst ter sprake gekomen, wordt zij vervolgens hardnekkig verdedigd in het vervolg. Eene lange aanhaling komt daarin voor uit de ‘Views of the Architecture of the heavens,’ door Nichol, wiens woorden en bewijzen onze schrijver tot de zijne maakt. Dit blijkt evenwel a posteriori een minder scherp wapen te zijn dan de schrijver zich wel voorstelde. Nichol toch zegt: gelukt het nu den teleskoop van Lord Rosse, ook deze (de vlek in Orion en de prachtvolle vlek in Andromeda) en andere in eigenschappen hiermede overeenkomende nevelvlekken op te lossen, dan zal ons hierdoor werkelijk blijken, dat wij te voorbarig zijn geweest met uit het karakter van het ons bekende uitspansel algemeene gevolgtrekkingen af te leiden; dat er werkelijk inrigtingen en rangschikkingen van sterren bestaan, die veel wonderlijker en geheel anders zijn dan wij

{==144==} {>>pagina-aanduiding<<}
tot heden toe vermoed hebben; en zeker zal ons dit doen aarzelen verder eenige stelling te opperen betreffende het bestaan of minstens de uitbreiding van eenige zuivere nevelachtige wijzigingen der stof in de ruimte.
Wat doet nu de teleskoop van Lord Rosse? Hij lost werkelijk de vlek Orion op; daarmede gaat het eenige feitelijke bewijs voor de neveltheorie, het bestaan van sterren in een embryonalen vorm verloren, en men zou verwachten, dat onze schrijver de belofte, op het eind der aanhaling van Nichol gedaan, zou nakomen, en tevens zijne vroegere uitspraak zou doen gelden, namelijk, dat het onbewezen blijven der neveltheorie ons onbekend laat met den oorspronkelijken vorm der stof en het uit haar voortgaan der thans bestaande vormen.
Mogt het soms schijnen, dat wij in dit alles slechts het oordeel van partijdigen tegenover eenen wereldberoemden man als Herschel gehoord hebben, zoo zij het ons geoorloofd uit Kaiser's sterrenhemel een en ander, betreffende de nevelsterren en de daaraan door Herschel vastgeknoopte neveltheorie, over te nemen.
Herschel hield de stof, waaruit de nevelvlekken bestaan, voor de grondstof, waaruit de natuur hare zonnen en zonnestelsels schept. Deze zijne stelling nopens de wording der vaste sterren was geen vrucht der verbeelding alleen, maar berustte op streng onderzoek en onderlinge vergelijking der voorwerpen zelve, die, bij eene zoo groote verscheidenheid van vormen, dat Herschel ze in niet minder dan 34 klassen trachtte te rangschikken, alle mogelijke overgangen aanbieden van ligten nevel tot heldere vaste ster toe. De naauwe zamenhang tusschen die verschillende voorwerpen voerde tot de meening, dat zij ligchamen zijn van dezelfde natuur, maar tot verschillende trappen van ontwikkeling gekomen. Herschel volgde bij deze afleiding eene bij de natuuronderzoekers geenszins vreemde handelwijze, die, wanneer zij de veranderingen, welke een voorwerp ondergaat, aan dat voorwerp zelf niet kunnen waarnemen, hunne toevlugt nemen tot de onderlinge vergelijking van verschillende van dezelfde soort maar welke tot verschillende trappen van ontwikkeling gekomen zijn. De weg, dien Herschel hier insloeg, in navolging van

{==145==} {>>pagina-aanduiding<<}
anderen, is niet zelden gevaarlijk, en wel omdat men uitgaat van de vooronderstelling, dat ligchamen, hoezeer ook van verschillenden vorm, aan elkander gelijksoortig kunnen zijn, en omdat men a priori den ouderdom of ontwikkelingstrap bepalen moet; vandaar de dwaling, b.v. bij de mikroskopische waarneming voorgekomen, toen een korrelcel voor een jongeren celvorm werd gehouden, terwijl het later bleek, dat alle andere cellen eindigden met in korrelcel over te gaan. De overgang van een dier voorwerpen aan den hemel, van den eenen vorm in een naastvolgenden, is nog door geen menschenoog waargenomen, en het ontbreekt ons daardoor aan een regtstreeksch bewijs, dat de nevelvlekken ligchamen zijn van dezelfde natuur, naar steeds hoogere voleindiging strevende. Worden de sterren werkelijk uit nevelstof ontwikkeld, dan geschiedt dit zeker zeer langzaam, en welligt vereischt het duizende jaren.
Terwijl nu de meeste nevelvlekken eerst sedert ruim eene halve eeuw zijn waargenomen, is wel hare schijnbare onveranderlijkheid geen bewijs tegen Herschel. De zaak blijft dus onbeslist, zoo lang men geene werkelijke verandering van een nevelvlek zal ontdekt hebben; maar het voorkomen der nevelvlekken hangt grootendeels af van de omstandigheden, waaronder, en van het werktuig, waardoor zij op verschillende tijden, door verschillende personen, worden waargenomen. De nevelvlek Orion, door Huygens met groote zorg afgebeeld en beschreven, werd vervolgens door verschillende sterrekundigen, en later vooral door Herschel, Vico en Lamont eveneens afgebeeld. Hoezeer men nu in die verschillende teekeningen naauwelijks hetzelfde voorwerp erkent, vindt toch de jongere Herschel, die zich bijzonder met het onderzoek dier nevelvlek bezig hield, al dat verschil door bijomstandigheden verklaard, en komt tot het besluit, dat die nevelvlek sinds hare ontdekking (voor ongeveer 200 jaren) volstrekt geene merkbare verandering ondergaan heeft. Eene betere methode van onderzoek, door Lamont gevolgd, is nog te korten tijd in werking om een genoegzaam resultaat op te leveren. Herschel heeft verder aangetoond, dat hij sommige sterrehoopen door zijn grooten (40 voets-) teleskoop nog zien zou, al waren zij 35000 malen verder dan de naaste vaste

{==146==} {>>pagina-aanduiding<<}
sterren van ons verwijderd. Stellen wij, dat het licht van laatstgenoemde in 10 jaren tijds tot ons komt, dan zoude het licht in 350,000 jaren die ruimte doorloopen.
Maar Herschel's instrument drong verder door, en hij bewees, dat het mogelijk was, door zijn teleskoop verzamelingen van zeer talrijke sterren te zien, zelfs zoover van ons verwijderd, dat het licht, hetwelk zij op ons afzenden, eerst na een paar millioen jaren onze aarde bereiken kan. Herinneren wij ons hier het werktuig van Lord Rosse, dat voor het Herschelsche onoplosbare vragen kon uitmaken, dan wordt de afstand in tijd en in ruimte nog grooter, zoodat wij, de boven reeds vermelde oplossing der nevelvlek in Orion in aanmerking nemende, mogen zeggen: dat sinds millioenen jaren daar sterren bestaan, waar men anders slechts nevelstof had willen zien. Dat het licht door groote afstanden pas na jaren tot ons komt, is een feit, dat door den schrijver der ‘Sporen’ zeer ten voordeele der neveltheorie had kunnen aangehaald worden; nu evenwel pleit het, in verband met de laatste waarnemingen, zeer tegen hem.
Wij deelen derhalve de meening van den jongeren Herschel en Lamont, dat alles reeds zijn eindelijken en onveranderlijken vorm verkregen heeft. De autoriteit van den ouderen Herschel maakt hiertegen weinig uit 1, als wij bij Kaiser, p. 353 lezen: ‘als wij met dat vermogen des teleskoops die uitgestrekte flaauwe vlekken in verband brengen, welke Herschel op zoo vele plaatsen van den hemel ontdekte, dan blijkt ons de mogelijkheid, ja zelfs de waarschijnlijkheid, dat zij alle, of voor een gedeelte, verzamelingen zijn

{==147==} {>>pagina-aanduiding<<}
van millioenen zonnen, die met het onmetelijke melkwegstelsel, tot hetwelk wij behooren, overeenkomen. Herschel zelf kwam reeds vroegtijdig tot dit vermoeden, en heeft hij er in lateren tijd niet meer opzettelijk van gewaagd, zoo was het blijkbaar alleen, opdat niets hem zou verhinderen de meeste waarschijnlijkheid bij te zetten aan de meening, die zijn geheele ziel had ingenomen, dat nevelvlekken drijvende lichtwolken des hemels zijn, uit welke zonnen en zonnestelsels hun oorsprong ontnemen.’ Wie beaamt hier niet ten volle de woorden van Kaiser: ‘zeer nabij liggen de grenzen van ons kennen en weten; wijduitgestrekt is de kring, waar geen zekerheid meer heerscht, en ons beperkt verstand niets meer dan waarschijnlijkheden kan vinden; maar die oorden des hemels liggen reeds ver buiten de grenzen, die wij met ons willekeurig gissen en vermoeden nog kunnen bereiken.’
Wij keeren tot het naschrift der ‘Sporen’ terug. De schrijver heeft gedacht aan de mogelijkheid om de neveltheorie te moeten laten varen; toch blijven er voor hem in de verhoudingen der planeten en in den afgeplatten sphaeroidaalvorm nog indrukmakende en afdoende bewijzen genoeg over, dat de werelden op natuurlijke wijze ontstaan zijn.
Men bemerkt in deze redenering een overgang van de schepping tot hetgeen thans bestaat; eigenlijk is alleen de omgekeerde weg voor ons toegankelijk, te besluiten namelijk uit hetgeen nu plaats vindt tot hetgeen vroeger bestond.
Voor het laatste geldt de waarschijnlijkheid van één tegen 4 billioen, te weten, dat de regeling der toen bekende 43 bewegingen in het planetenstelsel het gevolg was van ééne oorspronkelijke oorzaak, en voor het eerste geldt de aanhaling uit Laplace: dat het uit een dynamisch oogpunt mogelijk was, dat de medeleden van het zonnestelsel hunne vormen hadden verkregen en onderling waren gerangschikt onder de bekende wetten van het heelal.
Met die mogelijkheid niet tevreden, zegt de schrijver vervolgens, p. 185: ‘gaan wij na, wat wij putten uit den oorspronkelijken krijstallijnen grondslag van onzen aardbol en uit den gloeijenden en verijlden toestand der in zijn binnenste aanwezige stoffen; rigten wij onzen blik op de kometen, het zodiakaallicht en op hetgeen men de novembermeteoren noemt,

{==148==} {>>pagina-aanduiding<<}
kunnen wij dan wel zoo gemakkelijk aannemen, dat de teleskoop van Parsontown ons ten aanzien van den vroegeren vorm der stof weder zoo geheel in het duister terugbrengt? Het blijft voor alles, wat wij willen uiteenzetten, volkomen voldoende, dat ons de stof, onverschillig welke haar vroegere vorm geweest zij, duidelijk bewijst, hare tegenwoordige vormen en rangschikkingen gekregen te hebben onder den invloed der natuurwetten. Eerst zagen wij zulks onbetwistbaar met onze wiskundige oogen in de werken van Laplace, en later stelde Plateau het op zijn collegetafel aan onze physische oogen voor. Daarbij laten wij het dus stil berusten.’
Gaan wij na, welke waarde aan elk dezer bewijzen toegekend moet worden. De proef van Plateau, dunkt ons, is niets anders dan het experimentele bewijs van een gedeelte van de theorie van Laplace; zij heeft geene meerdere waarde dan deze. Met terzijdestelling van het a priori niet te ontkennen aandeel, dat de aard van het mengsel kan hebben aan den uitslag dezer proef, zien wij daarin de veranderingen, die de vorm en beweging eener vloeibare massa ondergaan, wanneer de middelpuntvliedende kracht de cohaesie der deeltjes overwint. Nu bestaat zeker de mogelijkheid, dat aan dergelijke veranderingen de ons bekende toestand van ons zonnestelsel zijn oorsprong verschuldigd is; dat die verandering werkelijk plaats vond, staat ons vrij te gissen; maar wij weten niet, of en waardoor de middelpuntvliedende kracht, eenmaal aanwezig, in die mate zou zijn toegenomen, dat de ring van Saturnus ontstaan moest. Evenmin weten wij, of vloeibaarheid, de tweede voorwaarde in de proef van Plateau, voor alle overige ligchamen van ons zonnestelsel zonder bedenken kan aangenomen worden, omdat zij hoogstwaarschijnlijk de vroegere en gedeeltelijk de tegenwoordige staat van onze aarde is.
Dit ten slotte is het eenige vaste punt, vanwaar wij kunnen uitgaan; de pas aangehaalde woorden evenwel, waarin onze kennis van de aarde wordt zamengevat, zijn niet zeer gelukkig gekozen, want, zoo als zij daar nu staan, zouden zij ons bijna doen vergeten, dat alleen de uiterste korst van den aardbol onderzocht is kunnen worden, dat, met de woorden: ‘oorspronkelijken krijstallijnen grondslag’ de oudste formatie, als zijnde hoofdzakelijk graniet, bedoeld wordt; dat

{==149==} {>>pagina-aanduiding<<}
verder het gezegde: ‘van den gloeijenden en verijlden toestand der in zijn binnenste aanwezige stoffen,’ slechts betrekkelijk waar kan zijn, daar, gelijk men weet, de kern der aarde viermaal digter is dan kwarts, marmer of graniet, en dus bijna gelijk aan gesmolten lood.
Dat de andere gronden voorzijne meening, boven aangevoerd, de beschouwing der kometen, enz., alle te zamen niets beteekenen, kan het eerste het beste populaire geschrift over sterrekunde ons leeren. Gelijk voor den Engelschen lezer Nichols, ‘Views of the architecture of the heavens,’ als bekende autoriteit is aangehaald, verwijzen wij om dezelfde reden naar Kaiser's ‘Sterrenhemel verklaard,’ waar wij, bl. 217, het volgende lezen betrekkelijk de novembermeteoren (eene minder juiste, maar voor de hypothese van Arago meest gunstige benaming der vallende sterren): ‘de vallende sterren en het zodiacaallicht, (zijn) ondubbelzinnige getuigen van ons onvermogen, van welke wij niet eens weten, of zij tot den hemel of tot de aarde behooren, zoo veel alleen, dat zij binnen de ruimte van ons planetenstelsel zich ophouden.’
Dat de kometen niets ter zake afdoen, ja veel meer bezwaren opleveren, dan wanneer zij buiten het spel gelaten waren, ziet men gereedelijk in, wanneer men het volgende leest, Kaiser, bl. 187: De kometen gehoorzamen wel aan de wetten van Keppler, beschrijven ellipsen om de zon als brandpunt, maar hare loopbanen verschillen niet minder dan die der planeten van deze ligchamen zelve.
‘Nu eens kan eene komeet bijna langs de oppervlakte der zon henenstrijken, terwijl zij, aan het andere einde van hare loopbaan gekomen, honderde malen verder dan de planeet Uranus van de zon verwijderd is. Wijken dus de loopbanen der kometen, wat hare gedaante en grootte betreft, hemelsbreed van die der planeten af, niet minder verschillen hare liggingen in de ruimte. De overeenstemming, die wij tusschen de loopbanen der planeten hebben leeren kennen, bestaat bij die der kometen niet. De loopbanen der kometen verschil len ook onderling zeer aanmerkelijk in gedaante; hare betrekkelijke grootte wordt door geene (bekende) wet geregeld; zij hebben allerlei willekeurige standen met betrekking tot de loopbaan der aarde, en terwijl de eene komeet, uit de

{==150==} {>>pagina-aanduiding<<}
zon gezien, bestendig van de regter- naar de linkerhand voortgaat, beweegt de andere zich bestendig in eene tegenovergestelde rigting. Al die omstandigheden bewijzen genoeg, dat de kometen geheel andere ligchamen dan de planeten zijn en ook uit een geheel anderen oorsprong moeten voortgevloeid wezen.’
Nog meer overtuigend is hetgeen men bij Mädler (wiens bepaling van het zwaartepunt van het zigtbare Heelal genoeg doet blijken, dat hij, de uitstekende Hoogleeraar van Dorpat, voor geene stoute berekening terugdeinst) omtrent de kometen vindt uiteengezet, met het oog op de meening, dat zij nog in hare eerste vormingsperiode verkeerende ligchamen, ja wordende planeten zijn. Hij redeneert aldus, op pag. 297 van zijne populäre Astronomie: zijn de kometen bestemd eens planeten te worden, dan zijn onze planeten ook wel eerst kometen geweest. Die overgang intusschen is onmogelijk zonder eene verandering harer loopbaan. Is uit eene komeet eene planeet geworden, zoo moest hare excentriciteit zich aanmerkelijk verminderen, en ligt was dan nog een spoor daarvan bij eene der ons omgevende planeten te zien. Dit evenwel is het geval niet; wij vinden alleen eene periodische schommeling tusschen maximum en minimum; ja, wat meer is, eene gedurig in dezelfde rigting voortgaande, alhoewel langzame verandering, van excentriciteit en neiging is onmogelijk, wijl er eene standvastige verhouding bestaat tusschen excentriciteit en neiging met massa en afstand. Voert men hiertegen aan: welnu! die massa kan toenemen, totdat uit eene komeet eene planeet wordt; dan mag men vragen, vanwaar die toename? Al ligt kan men dan in eene of andere hypothese een uitweg vinden, want, laat Mädler er op volgen, p. 298: ‘ich zweifle nicht dass in den unermesslichen und unerforschten Weiten, welche die Kometen zu durchstreifen haben, sich Raum fur manche derartige Hypothese finden möchte, allein wo bleibt ihre Wahrscheinlichkeit? Giebt es noch Materie im Sonnensystem, die verdichtungsfähig aber nicht verdichtet ist, so ist unendlich gegen ein zu wetten, dass nicht die ohnmächtigen Kometen, sondern die Planeten diese Materie an sich ziehen und sich durch sie vergrössern, wofür aber gleichfalls die Beweise gänzlich fehlen.

{==151==} {>>pagina-aanduiding<<}

Und wozu alle diese Schwierigkeiten, die sich noch sehr vermehren liessen und deren gezwungene Lösung uns in ein wahres Labyrinth willkührlicher Annahmen führen würde? Doch nur, um einen von vielen beliebten Satz zu behaupten, der etwa so ausgedrückt werden kann:
“Alle Weltkörper sind wesentlich ähnlicher Natur, und auf allen befinden sich (oder werden sich einst befinden, haben sich einst befunden) ähnliche Organismen (Menschen, Thiere, Pflanzen) so wie ähnliche Verhältnisse der anorganischen Massen, wie auf unsrer Erde.”
Ich wage es, diesem Satze einen andern contradictorisch entgegengesetzen gegenüber zu stellen:
“Die Weltkörper sind nicht Exemplare, sondern Individuen im strengsten Sinne des Worts; es giebt so viele Arten von Weltkörpern als Weltkörper selbst, nur im einzelnen finden sich grössere oder geringere Analogien ausgesprochen, die uns einigermassen berechtigen, Klassen der Weltkörper anzunehmen. Sie alle zusammen haben nichts mit einander gemein als das Gesetz der Schwere. Jeder Weltkörper bleibt durch alle Zeiten hindurch das, was er einmal geworden ist.”
Wiewohl der Zustand unsrer astronomischen Kenntnisse nicht erlaubt, und noch lange nicht erlauben wird, einen entscheidenden Beweis für die letztere Behauptung zu führen, so ist sie doch gewiss diejenige, die wir bei einer unbefangenen Prüfung der Beobachtungen als die für jetzt wahrscheinlichste annehmen müssen. Alle Einrichtungen im System unsrer Sonne zielen, so weit wir sie zu durchschauen im Stande sind, auf Erhaltung des Bestehenden und unabanderliche Dauer.’
Tot dusverre gaven de kometen ook geen afdoend bewijs voor de neveltheorie; zij schenen daarentegen op eenen van de planeten verschillenden oorsprong te wijzen, en zijn derhalve in strijd met het hoofddenkbeeld van onzen schrijver: eenheid in vorming gepaard met eenheid in bestaan.
Nog bij eene andere gelegenheid beroept onze schrijver zich zijdelings op feiten, die, hoe treffend en waar op zich zelve, toch voor zijn betoog van geene waarde zijn.
Als zoodanig b.v. noemen wij de wet van Titius, Wurm

{==152==} {>>pagina-aanduiding<<}
of Bode, volgens welke de afstanden der planeten in eene geometrische reeks opklimmen. Nu is deze wet alleen waar, wanneer men den invloed over het hoofd ziet, dien massa, neiging en excentriciteit op den afstand der planeten uitoefenen. Derhalve moet men, zoo lang deze buiten rekening blijven, zich vergenoegen met op hare onbekende oorzaak te wijzen, en op den oorsprong der planeten, omtrent welke wij wel altoos in 't onzekere zullen verkeeren. Dat de neveltheorie voor de verklaring dezer wet te kort schiet, kan ons doen gevoelen, dat onze onbekendheid met den wezenlijken voortgang der schepping nog niet is opgeheven, trots al de moeite door verdienstelijke mannen daaraan besteed.
Wanneer men op het tot nu toe gezegde een ongunstig oordeel over het overige gedeelte van dit eerste hoofdstuk der ‘Sporen’ wil vestigen, vergist men zich zeer. Verre van ons die onregtvaardige schatting! Wel is het onnoodig, dat wij hier in den lof uitweiden over het grootsch Heelal of over de diepte der wetenschap, die reeds zoo vele geheimen ontsluijerde en de ontsluijering van nog zoo velen belooft; maar wij roemen ook den schrijver, die de merkwaardigste punten der sterrekunde tot een kort en indrukwekkend tafereel van het uitspansel wist zamen te voegen. Voor het oogenblik poogden wij alleen aan te wijzen, dat de schrijver in één punt zijn doel gemist heeft, het was namelijk bepaald te betoogen, dat in de schepping, bij het worden, dezelfde natuurwet werket, die wij in al het geschapene bewonderen. Dat betoog heeft hij niet geleverd, en wel omdat het in den aard der zaak lag, dat vermoeden en gissen alleen overblijven, wanneer waarneming, het eenige vaste punt van uitgang, nog ontbreekt.
Het rijk der mogelijkheden is oneindig, en waarlijk noch de sterrekunde behoeft eene uitbreiding harer grenzen langs dien weg, noch zal onze opvatting te bekrompen worden, wanneer wij de schepping als onbekend aanmerken en liever oog en geest inspannen tot opsporing van het geschapene, waarin nog zoo veel verborgen ligt. De schrijver gaf eerst [problem] (1)

{==153==} {>>pagina-aanduiding<<}
zeer juist te kennen, dat wij naar oorzaken vorschen; liet daarop volgen, bl. 10, dat onderzoek beter is dan losse ideën; desniettegenstaande heeft hij, naar onze meening, dubbel gedwaald 1o. door zijn onderzoek niet in eenen natuurphilosophischen, maar in eenen poëtischen zin in te rigten; door niet de kritiek te bezigen, maar stout weg het beweren van anderen te combineren, ja, een enkele maal zelf nog eene gissing er in te voegen; 2o. heeft hij ten slotte van dit zijn onderzoek onvoorwaardelijk besloten, dat de vraag, die hij zich gesteld had, volledig beantwoord was, alsof hij niet wist, hoeveel er na eeuwen zoekens nog te vinden overbleef.

Het tweede hoofdstuk van de ‘Sporen’ geeft een overzigt van de zamenstellende bestanddeelen der aarde (chemische elementen), wier eenheid als waarschijnlijk wordt voorgesteld, wier voorkomen in gazvorm voor alle wordt aangenomen, wier onderlinge verbinding volgens vaste wetten (atomen, aequivalenten, radicalen) wordt uiteengezet. Tusschen deze beschouwing van de elementen der aarde is ingevlochten de pas besproken meening van een oorspronkelijken nevel, die hier als een vurige mist optreedt, in welke de planeten, met verschillende digtheid en warmte, ontstaan zouden zijn. Het ontstaan der maan, als een afgeworpen stuk der aarde, hare tegenwoordige gesteldheid en hare bewoonbaarheid in de toekomst, maken den verderen inhoud van dit hoofdstuk uit, dat besloten wordt met een en ander over de meteoorsteenen, en met het voor de voorgedragen cosmogonie sterk pleitende feit der centraalhitte van den aardbol.
‘Het doel dezer beschouwingen is: het denkbeeld helder te doen worden, dat onze aarde, met betrekking tot de stoffen, die haar zamenstellen, en de physische en scheikundige wetten, volgens welke deze werkzaam zijn, slechts eene schakel vormt in den keten der hemelligchamen, die met haar een gelijken stand vertoonen, waarbij wij alleen opmerken, dat er mogelijk kleine verschillen in den aard dezer zamenstellende bestanddeelen bestaan, maar ontwijfelbaar zeker gevonden worden in de voorwaarden en omstandigheden, waaronder deze wetten werken, en dientengevolge in de uitwerkselen, die onder haren invloed tot stand komen.’

{==154==} {>>pagina-aanduiding<<}

Hoezeer men ook geneigd zij des schrijvers beschouwing te deelen, dat de chemische zamenstelling der overige hemelligchamen met die onzer aarde overeenkome, waarbij kleine verschillen in aantal en betrekkelijke hoeveelheid worden toegegeven, vermits daarvan eene zeer natuurlijke verklaring gegeven wordt in het ginds onder verschillende omstandigheden werken van dezelfde natuur- en scheikundige wetten; toch moet men zich verpligt achten ook hier naar de gronden te vragen van dat beweren, indien men ten minste met den schrijver daarop als op eene vaste basis wil voortbouwen.
Zijn eerste grond, dat het verband met de neveltheorie door de algemeene gelijkheid van zamenstelling uitnemend bewaard blijft, bewijst al zeer weinig; want al blijkt het, dat beide hypothesen niet met elkander strijden, zoo worden zij te zamen daardoor toch niet tot waarheid verheven; wel kan de eene hypothese misschien de andere verzwakken.
De chemische zamenstelling kan ook niet worden afgeleid alleen uit de bekende digtheid der hemelligchamen, zelfs niet al kon men tevens hunne oppervlakte er bij waarnemen.
Te regt derhalve hecht onze schrijver hooge waarde aan het eenige handtastelijke en voor ontleding vatbare bewijs, dat hij in de meteoorsteenen aantreft. Omtrent den oorsprong dezer meteoorsteenen, of zij al of niet van de aarde afkomstig zijn, heeft men steeds beide meeningen bij afwisseling voorgestaan; in den laatsten tijd hebben de natuurkundigen zich vrij eenstemmig voor het laatste verklaard, en voor het tegenwoordige kan dus de schrijver zich daarop beroepen. In eene noot op bl. 40 meer in bijzonderheden tredende, legt hij veel gewigt op de zamenstelling uit enkel op onze aarde voorkomende stoffen, namelijk nickel, ijzer, enz. De meteoorsteenen bevatten geen één nieuw element; toch heeten zij vreemd aan de aarde, terwijl, wanneer eens een 64ste nieuw element hun hoofdbestanddeel uitmaakte, men zeker meer dan thans aan hunnen oorsprong van buiten de aarde en haren dampkring zou vasthouden. Nog wordt hunne bijzondere mineralogische structuur aangevoerd. In hoeverre deze, (volgens Rammelsberg bestaat het mineraal uit vier deelen Hornblende met een deel Labrador, dus uit twee op

{==155==} {>>pagina-aanduiding<<}
de aarde niet onbekende mineralen,) het gevolg is van den gloeijenden staat, waarin zij bij het vallen verkeerden, door de dan in hen plaats grijpende chemische werking; in hoeverre zij afhangt van hunnen oorsprong, laten wij in het midden; maar in allen gevalle behoort er meer toe dan de vermoedelijk vreemde afkomst der meteoorsteenen, om niet alleen de maan (waarover beneden), en geheel het zonnestelsel, maar de kometen en vaste sterren in chemische zamenstelling aan de aarde gelijk te stellen.
Men had zich na deze korte chemische schets kunnen vleijen met de behandeling van een meer belangrijk punt, waarin des schrijvers landgenoot Faraday eervol had kunnen optreden. Wij bedoelen de eenheid en het verband tusschen de vroeger vrij streng gescheiden physische krachten, licht, warmte, electriciteit, magnetisme, enz. De theorie der aethergolvingen in 't algemeen, de polarisatie, het diamagnetisme en menig andere aanwinst der natuurkunde waren geenszins buiten het bestek van dit werk gevallen. Hoe gaarne had men den geachten vertaler dank gezegd voor eene geheele omwerking van dit hoofdstuk, welks onvolledigheid door zijne aanmerkingen nog te meer uitkomt. Doch welligt schijnt deze uiting onzer gedachte even onbescheiden, als wanneer wij bij deze gelegenheid het wagen den wensch van velen te herhalen, dat de hooggeschatte Hoogleeraar, die aan Dr. van den Broek's vertaling een voorwoord schonk, de voor populaire voorstelling toch wel niet onvatbare scheikunde bij het publiek van de ‘Sporen’ ruimeren ingang verschafte.
Eenen krachtigen steun, lezen wij verder, bl. 37, vinden wij in hetgeen op de oppervlakte der maan wordt waargenomen, voor de meermalen genoemde hypothese, dat de stoffen, die al de ligchamen in de ruimte zamenstellen, wezenlijk gelijksoortig en slechts in vorm verschillend gewijzigd zijn. Onmiddellijk daarop volgt het een en ander over de vulkanische oppervlakte der maan. Die naam werd er, ja, door Herschel aan gegeven, maar alleen toch omdat hij met één woord het eigenaardige aanzien der maan wilde uitdrukken, waarbij hij waarschuwde, dat die naam geenerlei beteekenis insloot voor den aard of den oorsprong dier eigendommelijke oneffenheden, welke dan ook tot nog toe, zelfs na de achtjarige

{==156==} {>>pagina-aanduiding<<}
waarneming van von Beer en Mädler, geene vulkanische blijken te zijn. Die zoogenoemde vulkanische bodem bezit noch water, noch dampkring. ‘Hoewel deze eigendommelijkheden het denkbeeld buitensluiten, dat er een levend wezen op bestaan kan, is het toch zoo ongerijmd niet te vermoeden, dat er eenmaal water en lucht ontsta;’ op die wijze voortredenerende, heeft de schrijver al zeer spoedig eene bewoonde wereld verkregen. Wij kunnen de reden niet begrijpen, die hem noopten zijnen uitstap op het gebied der mogelijkheden zoo ver te vervolgen, wanneer niet een onbedwingbare lust hem gedreven heeft, om de analogie en eene zoogenaamde eenheid der natuur tot het uiterste door te zetten. Jammer alleen dat hij, in het rijk der mogelijkheden, de grenzen der natuur reeds overschreden heeft. De schrijver maakt eerst door analogie de maan bewoond, even als de aarde, en bewijst dan, in een cirkel voortredenerende, uit die bewoonbaarheid weder de overeenkomst en eenheid van wezen van de aarde met haren satelliet.
Is die analogie voor het tegenwoordige nog ver te zoeken, welnu! de toekomst afgewacht - de maan zal zich ontwikkelen, zij zal een dampkring krijgen en - al wat in onze voorstelling tot een volmaakter hemelligchaam gevorderd wordt. Voegden wij er ook al met den schrijver bij: ‘dergelijk vermoeden is toch zoo ongerijmd niet;’ en gunden wij hem ook al gaarne eene plaats in de lange rij van niet zelden achtenswaardige mannen, die de mannetjes van de maan tot voorwerp voor ethnologische studiën kozen, moeijelijk echter zou het zijn hem zijne plaats aan te wijzen bij de tegenwoordige Astronomen, die onbarmhartig water en lucht aan de maanbewoners ontzeggen, hun zelfs verhinderen, om, in plaats van de onherbergzame landschappen Gassendi en Fracastor, de van ons afgekeerde zijde hunner aarde te bewonen, om er zich te verlustigen in groene velden en ruischende beekjes. Ook daar nog vervolgt de Astronoom de arme Seleniten met een pikzwarten hemel, en tegelijk met een zonlicht zoo hel, dat geen menschelijk oog het verdragen kan. Geen verre togt kan den sterbewoner voor die ellende behoeden, - ja al streek een komeet hem rakelings voorbij, hare vlugtige stof zou weigeren hem op te nemen, en liet hem in de oneindige ruimte wegzinken.

{==157==} {>>pagina-aanduiding<<}

Geen anachronisme van 200 jaren weerhoude ons dus, wanneer wij onzen schrijver verwijzen, niet naar de Topographen des hemels, von Beer en Mädler (zie hunne Mappa selenographica in 4 Bl.) ook niet naar Schrötler, den onvermoeiden waarnemer, van welken Mädler evenwel teregt zeggen mogt: ‘ehren wir sein Andenken, doch ahmen wir sein Beyspiel nicht nach;’ niet naar iemand van den jongsten tijd, maar naar den ouden Chr. Huijgens. Chr. Huijgens verhaalt, hoe van oudsher de bewoonbaarheid van zon, maan en sterren verdedigers vond in eenen Cardinaal de Cusa, in Tycho Brahé, in Brown en anderen. Sommigen hebben, al spelende met astronomische droomen slechts sprookjes achtergelaten. Onder hen rekent hij Keppler. Scherpzinniger dan zijne voorgangers gelooft hij zich zelven niet, maar wijl hij zoo vele jaren, waarin de sterrekunde steeds vooruitging, later leeft, acht hij nu den tijd gekomen, waarin stof genoeg voorhanden is voor waarschijnlijke gissingen. Hij verdedigt zich bij voorraad tegen allerlei beschuldigingen, die mogelijk door onervarenen tegen zijne leer zouden worden ingebragt, deels om de nieuwheid, deels om de schijnbare ijdelheid van dergelijk zoeken. Hij voor zich ziet er veeleer proeven in van het menschelijke verstand, die wel verre van met de Heilige Schrift in tegenspraak te zijn, opleiden tot wijsheid en braafheid.
Na eene schets van het Copernicaansche stelsel gegeven te hebben, laat Huijgens zich ten opzigte van den toestand en het tooisel (ornatus heet het in den latijnschen text) dier aardbollen aldus uit: het niet ontbreken van levende schepselen aldaar is Gode waardiger dan enkel kale rotsen; eens aangenomen dat er dieren zijn, zijn ook planten onmisbaar, en lucht en water en vuur. Er behoort bij die schepselen een ‘spectator et usor;’ het behoeft juist geen mensch te zijn, maar toch een wezen met rede begaafd, met zintuigen toegerust, doch van deze niet meer dan vijf; want dat getal is voor een mensch geheel en al voldoende. Dat redelijke wezen, zoo gaat hij voort, zal zingenot en wellust moeten hebben, even goed als kunsten en wetenschappen, muzijk en logarithimen; de astronomie zal er eene bij de aardbewoners ongekende hoogte bereikt hebben, als men nagaat, hoe zeer de schrik voor de ontzaggelijke zonsverduisteringen, die daar voorkomen, hen daartoe drijven zal.

{==158==} {>>pagina-aanduiding<<}

Na nog veel meer te hebben uitgeweid, verdedigt hij in het tweede boek van den Kosmotheoros zijne leer tegenover de Iter ecstaticum van Kircher, en het mysterium cosmographicum van Keppler, dat, wel overwogen, zegt hij, niets meer is dan droomerij, voortgesproten uit de philosophie van Pythagoras en Plato. Ten slotte wordt Cartesius, die zich aan hetzelfde onderwerp waagde, op verscheidene punten teregtgewezen.
De nakomelingschap volge den raad van 's Gravesande, die, bij de ‘Opera varia Christ. Hugenii T.I.’ ook den ‘Kosmotheoros, qui tempore mortis (1695) sub prelo sudabat’ bezorgende, er den wensch bijvoegde, dat men deze geestvrucht even welwillend als zijne andere werken mogt ontvangen. Wij vooral doen dit gaarne, omdat wij zelden eene meer onschuldige, nimmer eene meer toepasselijke 1 proeve konden vinden van de, treurige waarheid, dat de hoogstverheven menschelijke geest soms bukken moet voor de grillige sprongen, waarmeê de phantasie ronddoolt op het veld der wetenschap en dat de ruimste kennis geen waarborg bevat tegen dwaling en dwaasheid. De laatste dagen van eenen Huijgens getuigen het; - ja, een Newton 2 zelf is krankzinnig geweest.
Op het einde van het hoofdstuk, dat ons boven reeds bezig hield, wordt de inwendige hitte van onzen aardbol in verband met de cosmogonie beschouwd. Beneden de grens tot welke de zonnewarmte in de aardoppervlakte doordringt, vindt men de temperatuur evenredig met de diepte toenemen; wij herinneren hier, dat, hoewel de gemiddelde temperatuurstoename één graad bedraagt voor 30 el, de diepte, welke aan één graad beantwoordt, van 15 tot 174 N. el afwisselt. Men heeft gemeend den regel uit deze betrekkelijk zeer weinig uitgebreide waarneming als algemeen geldig te mogen

{==159==} {>>pagina-aanduiding<<}
aannemen voor elke volgende diepte tot aan het middelpunt der aarde toe. Op die wijze kwam men tot eene verbazende centrale hitte, die naar den omtrek regelmatig afneemt; terwijl men dit voor werkelijk afkoelen hield, besloot men, dat die afkoeling vroeger sterker heeft moeten zijn bij meerdere uitbreiding der hitte. Dat de aarde eenmaal vloeibaar is geweest, zoude moeijelijk te betwijfelen zijn, bij hare afplatting aan de polen en andere dergelijke waarnemingen meer. Die vloeibaarheid volgt onmiddellijk uit de zoo even aangeroerde meening; men behoeft slechts tot smelthitte op te klimmen en die gesmolten aarde zou nog slechts één stap noodig hebben, om tot den gazvorm te geraken. Dit alles beantwoordt juist aan de neveltheorie, volgens welke de centraalhitte uit verdigting van gaz en dampen ontstaan is.
Aan deze beschouwingswijze kan men eene andere tegenoverstellen, welke haar in waarschijnlijkheid gelijk komt. Men heeft namelijk in den laatsten tijd met meer aandrang het denkbeeld volgehouden, dat de inwendige hitte der aarde uit thans nog voortwerkende oorzaken ontspringt. Uit de vorige theorie begrijpt men zich niet, hoe dat, terwijl het specifiek gewigt van de uitwendige korst der aarde tot op meerdere mijlen diepte slechts 2,5 is, het specifiek gewigt der geheele aarde gelijk 5 kan zijn, wanneer niet, hetgeen de uitwendige korst te ligt is, vergoed wordt door grootere verdigting en digtheid van de kern, zoodat deze welligt nog zwaardere metalen dan platina bevatten zou. Evenwel wordt bij de eerste hypothese aangenomen, dat juist in die kern de hoogste hitte was opgehoopt, waarmede de grootstmogelijke uitzetting tot damp of gaz moest gepaard gaan. Liever neme men dus aan, dat de hitte, tot dusver slechts tot even onder de oppervlakte werkelijk waargenomen, niet onbepaald op dezelfde wijze blijft toenemen, maar niet verder zich zal uitstrekken, dan de verbranding der oorspronkelijke bases door zuurstof en andere gelijke chemische veranderingen. Laplace zelf, heeft in zijn ‘Essai philosophique sur les probabilités,’ eene ontdekking medegedeeld, welke te dezer plaatse de aandacht verdient; te weten dat de temperatuur der aarde, gedurende 2000 jaren, standvastig dezelfde gebleven is. In strijd met de hypothesen van Buffon en Bailly,

{==160==} {>>pagina-aanduiding<<}
als ze is, schijnt dit feit het niet minder te zijn met de steeds voortgaande afkoeling, welke het gevolg moest zijn van eene eens bestaande gloeihitte, die door uitstraling eerst moest dalen tot een punt, waarop zij zich verdraagt met de tegenwoordige bewoonbaarheid.
Zal men niet eer, en met meer regt, er toe komen, om, aan hetgeen tweeduizend jaar onverandered is gevonden, een nog veel langeren duur toe te schrijven? De sporen van vroeger geweldige vulkanische werkingen verliezen grootendeels hunne bewijskracht, wanneer men let op hetgeen nog heden ten dage onder onze oogen voorvalt; hoe vele vulkanen werken er nog, hoe vele kusten worden nog sinds eeuwen opgeheven, hoe menig eiland rees nog bij 's menschen geheugenis uit de golven? Indien men bovendien in aanmerking neemt den onberekenbaren tijd, dat de aarde bestaat, mogen wij dan niet in den duur alleen de verklaring zoeken voor de lange rijen uitgedoofde vulkanen, zonder daarom onze toevlugt te nemen tot eene in den voortijd algemeen sterkere vulkanische kracht, waarvoor men dan, al hooger opklimmende, eene grootere hitte der geheele aarde als oorzaak moet onderstellen.
De geschiedenis van de lotgevallen der aardoppervlakte is op te maken uit zulk eenen rijkdom van veelsoortige bouwvallen, dat het niet te verwonderen is, wanneer men moeite heeft zich den tijd voor te stellen, die voorbij is moeten gaan, vóórdat, hetgeen een kortstondig menschenleven aan de aarde ziet veranderen, zich genoegzaam herhaald had, om geheele formatiën en bergketenen daar te stellen.
Wanneer men ziet dat men in den jongsten tijd zelfs de opheffings-theorie der Geologen poogt omver te werpen, terwijl men aldus redeneert: wanneer gazzen voorheen uwe bergen Cordillera, Himalaya en Andes hebben opgeheven, waarom zinken ze niet terug in de geweldige kloven, waaruit zij eens te voorschijn traden; of waardoor worden ze nu gedragen? toch niet meer door gazsoorten? Wanneer men zich dan voorts beijvert het opstijgen der bergen uit het gedeeltelijk inzinken der bij afkoeling berstende aardkorst te verklaren, zoodat bij nog weeken toestand de drukking van enkele neêrzinkende stukken andere deed oprijzen; dan ziet

{==161==} {>>pagina-aanduiding<<}
men, hoeveel van de meest gevierde meening immer nog hypothese is, die eerst langzamerhand voor naauwgezette nasporing wijken zal.
De gelegenheid, om dit na te gaan, wordt ons aangeboden in een nieuw hoofdstuk, getiteld: ‘vorming der aarde - geologische veranderingen;’ de laatste, in breede trekken fiksch geschetst, zullen wij hier zoo getrouw mogelijk, verkort, overnemen. De graniet is de grondslag der aardkorst, en, ofschoon hij langen tijd daarna, onder den invloed der hitte, weder dikwijls in beweging geraakt is, vertoont hij ons evenwel den vorm, dien de eenmaal vloeibare massa onzer planeet het eerst heeft aangenomen. Overal, waar noch de graniet zelf, noch eenige andere vulkanische rotsmassa, die onmiddelijk tot hem kan gebragt worden, aan de oppervlakte te voorschijn komt, vindt men hem bedekt met gesteenten van geheel verschillenden aard en oorsprong, namelijk de vlotvorming. Zij bestaat uit lagen van nederzetsels, die door opvolgende hitte en drukking tot harde massa's zijn overgegaan. De stoffen, die deze rotsen vormen, zijn afkomstig van de reeds vroeger bestaande, de oudste dus van de graniet, en dit wel door veranderingen, die nog heden ten dage op dezelfde wijze plaats grijpen; zij verweerden namelijk aan de lucht; zij werden door stroomen water afgespoeld en weggevoerd; vandaar vertoonen vele der diepste lagen in hare bestanddeelen slechts geringe afwijking van die des oorspronkelijken graniets, zoo als b.v. de Gneiss. De soort van keuze der stoffen, die men in elke laag vindt, wordt door sir Henry de la Bèche eenvoudig verklaard, dat de ligtste deeltjes door het water het spoedigst en het verst worden weggevoerd. ‘Hetgeen bovendien bij al deze gesteenten der vroegste vorming de aandacht verdient, is, dat zij blijkbaar zijn blootgesteld geweest aan eenen buitengewoon hoogen warmtegraad, waardoor zij over het algemeen een nieuw kristallijn weefsel hebben verkregen, vreemde bogten en golvingen vertoonen, en dikwijls niet te onderscheiden zijn van den onderliggenden graniet, waarvan men soms aangrenzende gedeelten kan ontdekken, die 
aldaar eerst na de uit het water neêrgezette gesteenten, hunne plaatsing verkregen hebben.’
In de laagswijze gevormde gesteenten hebben opheffin-
{==162==} {>>pagina-aanduiding<<}
gen en vulkanische werkingen plaats gevonden; somtijds is in op elkander liggende lagen meer dan ééne opheffing te bespeuren door de hoeken, die hare hellingen onder elkander maken, terwijl de breuken in de verschillende lagen niet zamenvallen. Uit eene reeks van verweeringen en oprijzingen, waardoor land en zee menigmaal hebben afgewisseld, bestaat de geschiedenis van onze aarde tot op den tijd, dat zij eindelijk de gedaante heeft aangenomen, die zij tegenwoordig bezit.
Hare allereerste ontwikkeling uit de vloeibare massa was dus eene korst van graniet, bedekt door zeeën van verbazende uitgestrektheid en diepte, blijkens de groote uitbreiding en dikte der vroegste lagen. Het einde van ieder der opvolgende tijdperken van dit groote geschiedverhaal kenmerkt zich telkens door het verschil in rigting der op elkander gelegen, uit water afgezette, gesteenten, steeds vergezeld door naar boven gedrongen granietmassa's, benevens andere dergelijke voorbeelden, zoo als dioriet of trapp en bazalt, der in gloeijenden toestand verkeerende binnenste stoffen. ‘De tijdruimten dezer geschiedenis staan tot de tijden der Egyptische dijnastiën, als deze tot den leeftijd van een kind.’
De vlotvormingen worden in drie hoofdformatiën gescheiden, die elk weder een geheele groep van verschillende lagen omvatten. Deze hoofdverdeeling grondt zich op den aard der steenmassa met de bovengenoemde breuken in hare laagswijze rangschikking, ‘en verder op de overblijfsels van organische wezens, planten en dieren, die op de aarde hebben geleefd, gedurende den tijd, dat de onderscheidene lagen gevormd zijn; en welker ligchamen óf geheel, óf slechts de deelen, die genoegzame vastheid van weefsel bezaten, met de grootste getrouwheid zijn bewaard gebleven, alhoewel zij meestendeels in de zelfstandigheid van eene insluitende delfstof zijn overgegaan.’
Naarmate wij de reeks van lagen doorloopen, zien wij sommige eigenaardige vormen van planten en dieren verdwijnen, weder andere te voorschijn komen; deze verandering is dan eens nagenoeg volkomen, dan weder ten minste zeer aanmerkelijk. In deze grenslijn nu hebben de Geologen een tweeden grond voor de rangschikking der verschillende steen-
{==163==} {>>pagina-aanduiding<<}
lagen gevonden; vandaar onderscheiden zij de palaeozoïsche periode, die een groot gedeelte der vroegste formatiën bevat en doorloopt, totdat de eigenaardige vormen voor het eerst eene nagenoeg volkomene verandering ondergaan; voorts eene tweede of secundaire, en eindelijk eene derde of tertiaire periode, ieder, voor zich, weder van elkander verschillende groepen of soorten bevattende. Elk van deze perioden sluit bepaalde vormingenin, wier overblijfselen van organische wezens ‘in mindere of meerdere mate onderlinge afwijkingen vertoonen,’ welke de S. nu afzonderlijk nagaat, aanvangende met de onder- en opper-silurische vorming, waarin de eerste sporen van levende wezens voorkomen. Dit hoofdstuk begint met de volgende merkwaardige woorden: ‘de eerste bladeren van het steenen boek, dat nu voor ons ligt, hebben grootelijks van het vuur geleden. Alle Geologen komen daarin overeen, dat de rotssoorten van de zoogenaamde gneiss- en glimmer-schiefergroep na hare afzetting uit het water aan eene zoo hooge temperatuur zijn blootgesteld geweest, dat, al waren ook organische overblijfselen in dezelve begraven geworden, wij geene kans zouden hebben hen ooit daarin aan te treffen.’ Dit zelfde gevoelen vindt men in eene aanhaling van Murchison over Zweden terug, welke deze onder-silurische formatie de azoische noemt.
Wij nemen de vrijheid hier den draad van des schrijvers redenering te laten vallen, met het plan, wel ze later weder op te vatten, maar nu eerst terug te zien op hetgeen de geologische veranderingen, onder zijne leiding nagegaan, ons leerden van de vorming des aardbols. Vooraf herinneren wij, hoe schrijver nog steeds uitgaat van het, boven door ons als min of meer wankelbaar ter zijde gestelde, steunpunt, dat de met de neveltheorie verwante centraalhitte en de van haar afstammende voortgaande afkoeling der aarde aanbood. Op die afkoeling berust bij hem de wording van de eerste vaste korst rondom de gloeijende kern. Boven stipten wij reeds kortelijk een van deze geheel verschillende beschouwingswijze aan, waarmede onze schrijver zelf vrede zou kunnen hebben, wanneer het hem namelijk ernst is, als hij in het vervolg der sporen beweert, dat hij geene andere bedoeling had, dan de heerschappij der natuurwetten aan te toonen. Dit is

{==164==} {>>pagina-aanduiding<<}
juist het geval, indien men aanneemt, dat de metamorphische rotsen (dat zijn, de door hitte veranderde neptunische gesteenten) deze hare omzetting te danken hebben aan nog werkende krachten: aan de hitte, die de in de diepte nog voortdurende onderlinge verbinding der grondstoffen begeleidt. Die omzetting der rotsen, een in de Geologie onbetwijfeld punt, heeft onze schrijver met zijne gewone helderheid aangeduid (zie de vorige pagina), terwijl de aanhaling van Murchison al aanstonds een voorbeeld geeft van het gewigt dezer kennis. Toch schijnt het hem te ontsnappen, hoe dit feit in strijd kan komen met de afkoeling, welke hij als oorzaak van de vorming onzer aardkorst opgeeft. Het zij ons vergund, zijne boven overgenomen woorden: ‘dat de vroegste vlotvorming door hitte eene nieuwe kristallijnen structuur heeft verkregen, dat zij dikwijls niet te onderscheiden is van den onder haar liggenden graniet, dat men daaraan grenzende gedeelten kan ontdekken, die aldaar eerst na de uit het water afgezette gesteenten hunne plaats verkregen hebben,’ nader uit te breiden, en met eenige voorbeelden toe te lichten.
Hoe eenstemmig de Geologen vroeger ook waren omtrent den hoogen ouderdom van den graniet, moesten zij toch, toen voortgezet onbevooroordeeld onderzoek telkens meerdere daarmeê strijdige punten aan het licht bragt, aan den graniet verschillenden ouderdom toekennen. De Beaumont b.v. zag in de bergen de l'Oisans aderen van graniet tusschen neptunische formatiën ingedrongen. Hoffman zag desgelijks in N.W. Duitschland granietaderen in schiefers verloopen. In Cornwall zijn de aderen van porphierachtigen graniet, waarmeê de leemschiefer (slate) als doorschoten is, onder den naam van de gangen der Elfen (Elvan Courses) algemeen bekend; men heeft aldaar overvloedige bewijzen van de omzetting van nog andere rots-soorten. Onlangs berigtte Williams nog (l'Institut, Janv. 1850) over eene in Cornwall bij Falmouth tusschen met zandsteen afwisselende schiefer ingesloten granietstreep, die van 5 tot 26 voet dik, zich 4 mijlen ver vervolgen liet; op enkele plaatsen is zij gegolfd gelijk de schiefer, en op ééne plaats houdt de schiefer even op, terwijl de graniet alleen gebogen is. Meerdere waarnemingen had vroeger reeds Playfair bijeengebragt (zie:

{==165==} {>>pagina-aanduiding<<}
Explication de Playfair sur la théorie de la Terre par Hutton, traduit par Basset). Uit dit voorkomen van granietaderen kan men niet anders besluiten, dan dat de graniet in gesmolten toestand is uitgestort tusschen reeds aanwezige neptunische formatiën; dat zij dus van lateren oorsprong is dan deze. Wat leert verder het geologisch onderzoek der Alpen? Volgens Escher von der Linth, zou de primitieve formatie op sommige plaatsen tot de neptunische afzetting terug te brengen zijn, welke niet alleen in granietvoerende glimmerschiefer, maar ook in gneiss, ja in graniet zelf veranderd is. Mag ook al deze omzetting gelijktijdig met de Alpen ontstaan zijn, zij levert echter niettemin een sprekend voorbeeld op, hoe de graniet uit de zoogenaamde jongere (neptunische) formatie kan afgeleid worden. Pas kort geleden werd een hiertoe betrekkelijk punt (zie het uit de Biblioth. Univ. de Genève, 1849, bij Froriep overgenomen, stuk: ‘Ueber die exotischen Blöcke der Alpen’), door Murchison op eenigzins van Escher en Studer verschillende wijze verklaard. Zij hielden de granietachtige concrementen, welke in het Habkerenthal in een op de Nummuliten-formatie volgend bed van leemkalkschiefer en andere steensoorten verspreid liggen, voor gelijktijdig met het omhullend gesteente gevormd. Murchison beweert, dat, wat zij voor gneiss en glimmerschiefer, dus granietaardig gesteente hielden, niets anders is dan aderen, welke grootere wijziging dan hare omgeving ondergaan hebben; tevens merkt hij op, dat Studer zelf op andere plaatsen de verandering van Flijsch (het bed, waarin die concrementen liggen) in gneiss en glimmerschiefer erkent. - Ons blijkt daaruit al weder, hoe veranderlijk de steensoorten zijn.
Op het gezag en de waarneming der uitstekendste Geologen, Leopold von Buch, Lyell, El. de Beaumont, Phillips en anderen kan men zich beroepen, dat gneiss uit, door plutonische werking veranderde, neptunische rotssoorten bestaat. Waar gneiss en gesmolten graniet elkander eens naderden, vindt men geene scherpe grenzen, maar langzamen overgang.
Die omzetting is niet slechts tot graniet en tot de naast aangrenzende steenlagen beperkt; elders heeft de groote hitte,

{==166==} {>>pagina-aanduiding<<}
waaraan men dit verschijnsel toeschrijft, eveneens de vroegere structuur doen verloren gaan; tegelijk werden de aanwezige sporen van organische wezens vernietigd. Tot voorbeeld moge dienen de, als statuarisch marmer van Carrara overbekende, korrelkalk. Die korrelkalk, tot nog toe van fossilia verstoken gevonden, werd om dat gemis vooral door de beroemdste Geologen weleer tot de primitive rotsen gerekend. Hoffman bragt ze terug tot de neptunische formatie, want, volgens hem, is dat statuarisch marmer met zijne fijnkorrelige breuk hetzelfde als de vaste, aan fossilia rijke kalksteen, waarop het onmiddelijk volgt. Dat marmer nu gaat zelf weer over in talkschiefer en gneiss. Een treffend voorbeeld van de veranderingen, teweeg gebragt door de groote hitte van den gesmolten graniet, die in de nabijheid eener steenlaag aanwezig is, of er in doordringt, wordt aangetroffen bij Christiania in Noorwegen. (Lyell, Elements of geology). De graniet heeft zich daar een weg gebaand in fossilia-houdende lagen van Silurische formatie, welker fossilia echter alle verdwenen zijn, door den invloed der hitte op de structuur der rots, die tot op honderde en duizende voeten merkbaar is. Uit den schiefer heeft zich graniet gevormd en de kalksteen, rijk aan coralen, zoolang zij ver van den graniet afligt, is in de buurt van dezen, met verlies der fossilia, tot statuarisch marmer geworden.
Wanneer men nu nog bergen ziet oprijzen uit de zee, zou men dan niet mogen aannemen, dat, even als vroeger de vorming van gneiss en de vloeibare staat van den graniet gelijktijdig met opheffing van bergen plaats vonden, dezelfde oorzaken tegenwoordig nog bestaan, al uiten zij zich niet dan op groote afstanden van de oppervlakte der aarde met lange tusschenpoozen van schijnbare rust?
Dat thans nog in de voor ons onderzoek onbereikbare diepten, onder hooge drukking en groote hitte, graniet en gneiss zich vormen uit de naast aangrenzende neptunische formatiën, kunnen wij even goed aannemen, als dat statuarisch marmer een van structuur veranderde kalksteen is. Seip. de Breislac had dit reeds vermoed, toen hij in het witte marmer van den Vesuvius den door het vuur in korrelige structuur veranderden kalksteen der Apennijnen ontdekte. Dit wordt

{==167==} {>>pagina-aanduiding<<}
bovendien nog bevestigd door proeven van Hall (Phillips Treat. II, p. 94) die poeder van carbonas calcis, door verhitting in gesloten buizen, bij matige drukking, eerst in korrelkalk deed overgaan, bij hoogere drukking werkelijk voor polijsting vatbaar marmer verkreeg, terwijl de carbonas calcis eindelijk bij nog hoogere drukking geheel smolt.
Men heeft nu, én uit hetgeen de schrijver der ‘Sporen’ bijbrengt, én uit de pas gegeven uitweiding, eene tweede beschouwingswijze van de oudste lagen der aardkost kunnen opmaken, die juist in eene aan de vroegere verklaring tegenovergestelde rigting voortgaat. Men kan ze, ja, beide aannemen, maar niets verbiedt ons, hetgeen wij inderdaad waarnamen in zoo vele streken der aarde, als geldig voor de geheele oudste formatie vast te houden. Doen wij dit echter, dan loopen de twee theoriën tegen elkander in; die van de centraalhitte gaat voort van de geheel gesmolten aarde tot hare eerste afkoeling en korstvorming, van die korst tot de afspoeling en verweering harer bestanddeelen, waaruit de eerste neptunische lagen ontstaan zijn; de andere opinie is, dat de diepste lagen, wat haren tegenwoordigen vorm aanbelangt, niet de oudste behoeven te zijn, want dat de primitive formatiën door verschillende oorzaken gewijzigde neptunische zijn.
Zal men beide gevoelens vasthouden, omdat zij elk voor zich mogelijk zijn, of zal van die twee de meest waarschijnlijke worden uitgekozen? Wij laten dit in het midden, hoewel wij tot het laatste overhellen, maar gelooven ons geregtigd tot de volgende uitspraak: bij de nog bestaande onzekerheid is de veiligste en beste weg, onze onbekendheid met de eigenlijke wording en het eerste aanzien, dat de aardkorst voor de neptunische formatie zou gehad hebben, niet te ontveinzen, of, wil men in allen gevalle bouwen op zoo lossen grond, aan het einde niet te vergeten, vanwaar, men begonnen is.

(Het Slot in het volgend Nommer.)






{==168==} {>>pagina-aanduiding<<}

Hollandsche dramatische Poëzij 1.

Twee Tudors, Drama, in Vijf Bedrijven. Door H.J. Schimmel. Amsterdam, W.C. Ippel. 1847.

Joan Woutersz. Drama in Vijf Bedrijven. Door H.J. Schimmel. Amsterdam, W.C. Ippel. 1847.

Gondebald. Dramatiesch Gedicht, door H.J. Schimmel. Amsterdam, W.C. Ippel. 1848.

Giovanni di Procida. Drama in Vijf Bedrijven, door H.J. Schimmel. Amsterdam, W.C. Ippel. 1849.

Oranje en Nederland. Dramatiesch Tafereel, in Een Bedrijf. - Eene Bladzijde uit de Geschiedenis des Vaderlands. - Amsterdam, J.C. Loman, Jr. 1849. Tweede Druk.

Gondebald - een dramatisch gedicht - het derde stuk van Schimmel, is opgedragen - aan wien, denkt ge? ‘Aan de Leden van de Amsterdamsche Rederijkerskamer: Achilles, onder de kenspreuk: “Door den Tijd wordt de Spruit een Boom”’! Gij weet naauwelijks, of ge uwe oogen gelooven moogt; - indien gij tien, vijftien jaren in den vreemde hadt doorgebragt, en thans eerst waart teruggekeerd, ge zoudt meenen, dat er sprake was van een stuk een paar eeuwen oud, en misschien meer van uwen tijd zijn, dan die meesters, ‘welke rethorica zoo rethoryckelijck loven.’
Amsterdam - Achilles - door den Tijd wordt de Spruit een Boom - opgerigt omstreeks het midden der negentiende eeuw, wie hoorde er niet verbaasd van op, dat de ondervinding van alle genootschappen der achttiende voor ons ver-
{==169==} {>>pagina-aanduiding<<}
geten, verloren, vergeefs blijken moest? En toch is het raadsel, hoe de dwaasheid ingang vinden kon, hoe zij ondersteuning verwierf, hoe zij hulde vergen dorst, toch is het niet onverklaarbaar voor hem, die opmerkt in welke onzalige verhouding ten onzent de liefhebberij te behouden tot den slag te verbeteren staat, die de eerste zoo algemeen, en den laatsten zoo zeldzaam ziet. Er moest veel zamenloopen om den misgreep mogelijk te maken, voor eene zoo niet vergrijsde, dan toch voor het minst volwassen letterkunde heul te zoeken bij hetzelfde geneesmiddel, dat haar in de dagen van hare eerste ontwikkeling, in den tijd haars vroegsten bloeis had gebaat; - en inderdaad, allerlei waren de kwalen der kranke geweest, en veeg stond het met haar geschapen, toen men er, altoos minder nog na rijpen rade, dan uit radeloosheid, toe overging. Achteruitgang heeft zoo goed hare historie als vooruitgang, - doch is het schrijven der geschiedenis van den laatsten een lust, en boeit de stoffe den lezer van zelve, het opteekenen der bijzonderheden van den eersten belooft weinig belangstelling, wars als ook de schrijver zijne taak spoedig wordt. Houde men het ons daarom ten goede, dat wij slechts met groote trekken den toestand zullen aangeven waarin ons tooneel was gebragt eer men tot de verjongingscuur zijne toevlugt nam. Ondanks al de ruwheid der schets, vleijen wij ons, dat zij duidelijk zal doen zien, hoe ook de dagen eens volks elkander wel opvolgen, maar toch zijn heden, evenmin als dat van den enkelen mensch, op zijn gister gelijkt, hoe luttel verwachting men koesteren mag van proeven en pogingen om het verledene te herroepen!
Er is een tijd geweest, - vergun ons in beeldspraak te beginnen - waarin zoo zoel, zoo zwaar een lucht over den Hollandschen zangheuvel hing, dat de weg naar zijn voet vast te zuur viel voor wie anders het liefelijk geluid uit de hoogte gaarne zijn oor had geleend, - men was de wandeling moede, eer men den ingang van het boschje had bereikt. Niets natuurlijkers, voorwaar! De gulden eeuw der kikvorschen scheen gekomen; uit sloot bij sloot kwaakte en kwetterde het in het ronde; de dampkring was drukkend, tot dof, tot dommelig wordens toe. Alle afwisseling, die den wandelaar verbeidde, wat was het anders dan het ge-
{==170==} {>>pagina-aanduiding<<}
zigt van reiger bij reiger in het verschiet, die aan de veenplassen stonden, en den snavel uit het drassig water niet ophieven, dan om hem hunne klagt toe te krijschen? Indien hij des ondanks voortging, voortging ten zangheuvel, en ten leste van verre de streek begroette, waarin niet enkel knotwilgen pijnlijk wiessen, waarin ook olm en linde en eik bladerkroon bij bladerkroon ten hemel beurden, het was er verre van, dat hij er bij won. Kikvorschen en reigers mogten met het rijzen van den grond verdwenen zijn; statelijk, maar somber en straf tevens, zaten in den lommer van het hooge geboomte uilen zonder tal; uilen, die den nacht gekomen waanden, zoo donker was de woudschemering door de zoelte en zwaarte der lucht; uilen, die in de tastbare duisternis grijnsden en gromden naar lust. Gekwaak - gekrijsch - gesteun, - uit de diepte en uit de hoogte - en digtebij als in het verschiet, - was het uit te houden? Het antwoord van kikvorschen, reigers en uilen bestond niet enkel uit een duizendwerf van toon gewijzigd, maar altijd even afgrijsselijk: - ‘ja! ja! ja!’ - zij zwommen, zij knikkebolden bovendien van weelde, die, zoo vleiden zij zich, geen einde nemen zou. Toch werd de verzuchting des landschaps vast verhoord, toch ratelde reeds de donder van verre, toch kliefden enkele stralen, eerst maar flaauw lichtende, fluks met 
sterker schittering, allengs de donkere lucht; het was of de bladen zich bewogen, of eene huivering door de twijgen voer. Daar bragt de wind het leven weêr, daar ruischte de regen frischheid aan! Onder doken de kikvorschen, onder, voor de buijen, die de sloten tot stroomen deden wassen, - oorverdoovend rolde de donder de veenkolken door, en weg waren de reigers, uit de zoete overpeinzing hunner zwaarmoedigheid opgeschrikt, - de bliksemstralen doorkliefden oogverblindend de duisternisse des wouds, voort gleden de uilen, voort, naar kloof en krocht, waar het water geen weg, waar het onweder geen weêrgalm vinden kon. Het werd weder dag op de weide, het werd weder dag in het woud, en slechts kwetteraars, die niet spoedig genoeg in het kroos eene schuilplaats hadden weten op te sporen, klaagden den hemel aan, dat hij een zondvloed van regen had uitgestort, - en enkel half lamme reigers,

{==171==} {>>pagina-aanduiding<<}
omgevallen van schrik voor het geratel, onder het staan op éénen poot, en louter door het weêrlicht met blindheid geslagen uilen, beweerden dat het koel was geworden, koel tot kil zijns toe. Schitterender dan ooit weêrkaatste het spiegelend stroomvlak de wolkenlooze lucht, en wie heeft woud en weide ooit schooner gezien, dan wanneer zij uit het bad schijnen op te stijgen in den glans der zonne? Hoe beemd en bosch van zang weêrklonk, tot op den top des heuvels het geboomte ophield te zwatelen, en heel het landschap ademloos luisterde, dewijl de nachtegalen op nieuw begonnen te slaan, dewijl de hymne van den leeuwrik weêr ten hemel steeg!
Vier of drie malen vijf jaren zal het geleden zijn, dat zulk een onweder onzen dichterlijken dampkring zuiverde, dat, - wij laten de beeldspraak varen, - de brekebeenen van de baan werden gejaagd, en de proppen in de pruiken vlogen. Het is hier zoo min de plaats de verdiensten eener kritiek te waarderen, aan welke de toenmalige redactie van dit Tijdschrift zoo ijverig deel nam, als haar van de blaam te zuiveren, dat zij aan geene poëzij meer geloofde, dewijl zij tot bewerking van ons proza ried. Wij hebben de gedachtenis van die onverbiddelijke bent, van dien blaauwen beul, zoo ge wilt, slechts vernieuwd, om te doen opmerken, dat maar een enkel genre der kunst, vergelijkenderwijze gesproken, van zijne slagen verschoond bleef; het was dat des tooneels; - dat dit niet uit vreeze, - kende hij die? - dat het louter uit wanhoop geschiedde; hij had er noch blijk van belangstelling, noch goeden raad, hij had er slechts van tijd tot tijd een woord van schimp of spot voor over. Was de criticus in zijn regt, toen hij dus den schouwburg den rug toekeerde; mogt de hoop gezegd worden lang genoeg te hebben gewacht, op den oogenblik dat zij er zuchtende afscheid van nam? Om de vraag te beantwoorden, dient gij met ons een blik te werpen op de tooneelspelers van dien tijd, - op het bestuur, dat het belang der kunst heette te behartigen, - op de bibliotheek, die het repertorium bevatte - en op de dichters, wier voortbrengselen beloofden den kring te zullen verruimen, waarin men zich bewegen kon. Wij gaan er, zoo ge wilt, ijlings toe over.

{==172==} {>>pagina-aanduiding<<}

Het Amsterdamsche tooneel verhovaardigde zich nog op den glans, waarvan Wattier het had doen schitteren, op den naam, dien Snoek het had vermaakt; maar als beider schimmen des avonds in de zaal rondwaarden, welk gevoel moest hen aangrijpen bij het droevig schouwspel der naauwelijks ter helft bezette banken, bij den droeviger toestand, waarin de kunstgenooten, uit hunnen tijd overgebleven, waren verplaatst? Eene breede klove scheidde het publiek dat zij hadden gekend en bezield, het publiek, met het Fransche Treurspel dweepend, van het jongere geslacht, dat door de nevelen der romantiek den weg naar het Historisch Drama zocht, wel op den tast, het is waar, maar toch niet terug te roepen! Het was erg genoeg, al ware het er bij gebleven! Verre vandaar. Welk onderscheid er tusschen het ondergaande en het opluikende genre zijn mogt, de afstand haalde in hunne oogen niet bij dien, welken de kunstgenooten, die in hunne overwinningen hadden gedeeld, van hen scheidde, die bestemd heetten de nieuwe te behalen, - voorwaar! geen dier veteranen of invalides was ooit zulk een ruwe recruut geweest! Hoe anders dan die nieuwe gunstelingen der menigte, om een ontijdig stem opzetten gevierd, en door het handgeklap van het Schellingje bedwelmd, hadden zij, neêrzittende aan de voeten hunner meesters, naar dezen opgezien, de lessen van hunne lippen opvangende en aannemende, tot zij in hunne langzame, maar degelijke ontwikkeling het loon vonden van een geduld, dat bijna van genie getuigde, zoo zedig dacht het van eigen gave, zoo zeker bereikte het zijn doel. Helaas! avond aan avond zagen zij hen optreden, die vrienden hunner jeugd, die deelgenooten hunner glorie, maar vergrijsd, verstramd, verzwakt, en door de kweekelingen niet te vervangen, dewijl zij er niet door werden gewaardeerd, zich zelve overleverende, en wat het wreedst was van alles, den val eener kunst voorziende, die zij inderdaad hadden lief gehad, lief als hun leven. Wie loochent, dat er enkele loffelijke 
uitzonderingen scholen onder die jeugd, welke Alfred de Musset lampopstekers zou gescholden hebben, die acteurs wilden heeten, wij niet. Men geve ons echter toe, dat zij maar weinige waren, dat het slechts luttele jaren leed, en twee vrouwen, van welke Wattier zelve verwachting koesterde,

{==173==} {>>pagina-aanduiding<<}
- is er hooger lof? - de twee eenige waardige priesteressen schier van dien tempel, zij bragten geen kransen meer op het altaar. In een oogenblik van noodlottige zinsverbijstering was de eene den dood in de armen gesneld, of zij ruste voor hare ziel vinden mogt, - de andere wijdde zich het huisselijk leven toe, en streek liever de lokken harer kleinen glad, dan langer eene geschonden kroon op hare eigene te zetten. Al wat er overbleef, was één priester, die in de dagen van den bloei des tooneels zijne hoop zou hebben uitgemaakt, maar nog niet zijn luister zijn geweest; die zijne toekomst zou hebben gewaarborgd, maar nog zijn heden niet hebben bestraald; die de minste had moeten en mogen heeten onder de meerderen, - wie zegt ons, of de schim van Snoek hem reeds het vaarwel heeft toegeroepen, of dat zij hem nog gadeslaat? Vergeef ons de hier voorbarige vraag, en stem toe, dat te dien tijde de vertegenwoordigers der tooneelspelkunst ten onzent niet beter te veraanschouwelijken vielen, dan door een landschap als het volgende. Een groep hoog geboomte beschut talrijk heestergewas aan zijnen voet voor de ongenâ van wind en weêr, en echter drijft dat kruipend bloemhout den spot met de grijsheid zijner beschermers. Het zijn overeeuwde eiken, door de teistering veler stormen hier geschonden en daar verweerd; maar wie dier dartele dingen, zoo prat op hun pronk, die ooit huns gelijken wordt? In een orkaan, dien gij noch ik heb beleefd, is de kruin van dezen geknakt; maar toch tartte het merg in zijn stam den schok; eene nieuwe lente zag voor vijftig jaar den gespleten tronk dubbele twijgen uitschieten; zou zulk een lidteeken niet eerbied waardig zijn? Ginder is bij genen de bliksem ingeslagen, en wat vergroeid zij en wat geheeld, die bladerlooze takken, dien naakten noest, zij getuigen van verval, van versterving misschien; maar boezemt ondergaande grootheid dan geen zweem van medelijden in? Weelderiger nog geven de heesters hunne 
bloesems der kussen van het koeltje prijs, luider nog lacht dat kroost eener enkele lente, - tot de bijl, aan den wortel der overeeuwden gelegd, deze vallen en hen tevens verdwijnen doet!
Wij spraken van het bestuur, dat de belangen der kunst

{==174==} {>>pagina-aanduiding<<}
heette te behartigen, en zijn bereid ook daarvan verslag te doen, als gij oorlof geeft met eene plaats uit ‘Hermann und Dorothea’ te beginnen. Hier is zij, in de woorden van der Wirth zum goldenen Löwen:

Was im Menschen nicht ist, kommt auch nicht aus ihm, und schwerlich 
Wird mich des herzlichsten Wunsches Erfüllung jemals erfreuen, 
Dass der Sohn dem Vater nicht gleich sey, sondern ein Bessrer. 
Denn was wäre das Haus, was wäre die Stadt, wenn nicht immer 
Jeder gedächte mit Lust zu erhalten und zu erneuen, 
Und zu verbessern auch, wie die Zeit uns lehrt und das Ausland! 
Soll doch nicht als ein Pilz der Mensch dem Boden entwachsen, 
Und verfaulen geschwind an dem Platze, der ihn erzeugt hat, 
Keine Spur nachlassend von seiner lebendigen Wirkung! 
Sieht man am Hause doch gleich so deutlich, wess Sinnes der Herr sey, 
Wie man, das Städtchen betretend, die Obrigkeiten beurtheilt. 
Denn wo die Thürme verfallen und Mauern, wo in den Gräben 
Unrath sich häufet, und Unrath auf allen Gassen umherliegt, 
Wo der Stein aus der Fuge sich rückt, und nicht wiedergesetzt wird, 
Wo der Balken verfault und das Haus vergeblich die neue 
Unterstützung erwartet: der Ort ist übel regieret. 
Denn wo nicht immer von oben die Ordnung und Reinlichkeit wirket, 
Da gewöhnet sich leicht der Bürger zu schmutzigem Saumsal, 
Wie der Bettler sich auch an lumpige Kleider gewöhnet. 
Darum hab' ich gewünscht, es solle sich Hermann auf Reisen 
Bald begeben, und sehn zum wenigsten Strassburg und Frankfurt 
Und das freundliche Mannheim, das gleich und heiter gebaut ist. 
Denn wer die Städte gesehn, die grossen und reinlichen, ruht nicht, 
Künftig die Vaterstadt selbst, so klein sie auch sey, zu verzieren. 
Lobt nicht der Fremde bei uns die ausgebesserten Thore, 
Und den geweissten Thurm, und die wohlerneuerte Kirche? 
Rühmt nicht Jeder das Pflaster? die wasserreichen, verdeckten, 
Wohlvertheilten Kanäle, die Nutzen und Sicherheit bringen, 
Dass dem Feuer sogleich beim ersten Ausbruch gewehrt sey? 
Ist das nicht Alles geschehn seit jenem schrecklichen Brande? 
Bauherr war ich sechsmal im Rath, und habe mir Beifall, 
Habe mir herzlichen Dank von guten Bürgern verdienet, 
Was ich angab, emsig betrieben, und so auch die Anstalt 
Redlicher Männer vollführt, die sie unvollendet verliessen, 
So kam endlich die Lust in jedes Mitglied des Rathes. 
Alle bestreben sich jetzt. - 



{==175==} {>>pagina-aanduiding<<}

Zie, dat viel voor twintig of vijftien jaren van den Amsterdamschen Raad niet te getuigen, of hoe zoude vóór nog geen tweemaal vijf, een der verdienstelijkste medearbeiders aan dit Tijdschrift, - sedert, helaas! in den bloei des levens verscheiden, een lief vriend, die nog in ons harte leeft! - voor zijn weêrgaloos opstelletje: ‘Stilstand’, eene plaats in het ‘Handelsblad’ hebben gevonden? Het beschrijft in tien of twaalf regelen, - wij zouden die overnemen, als wij het blad nahielden, wij zouden het nahouden, als wij zijne artikelen ooit overlazen, wij zouden die overlezen, als drie van de vier hollandsch mogten heeten, - het beschrijft in weinige regelen eene wandeling door de stad, en waar de schrijver een publiek gebouw gewaar wordt, is ook stilstand op te merken. Het Leydsche Plein, de Nieuwe Markt, de Kloveniersburgwal, of wel de Schouwburg, de Artesische Put en het Instituut zijn ons geheugen als zoo vele bewijzen van stilstand nog niet ontgaan. Er moge sedert iets afgedaan zijn, er is oneindig veel af te doen overgebleven. Wij erkennen het dankbaar, men heeft in menig opzigt voor de zieken, de gevangenen en de krankzinnigen gezorgd; maar waartoe onze maatschappij ook vervallen zij, ze bestaat nog niet enkel uit dezulken, en wat is er voor de gezonden gedaan? De smalle gemeente hijgt nog naar licht en naar lucht, naar ruimer woning en ruimer wandelplaats, - en het zijn niet alleen de schamelen in de hoofdstad des rijks, die eeuw uit, eeuw in, vergeefs naar versch water dorsten. Wie zal de gezegende zijn van geslachte tot geslachte, die er zijn roem in stellen zal, zijne roeping als burgervader ruim genoeg te hebben begrepen, om niet te rusten eer haar die stoffelijke weldaad verzekerd zij? - wie zal wilskracht, beleid en volharding genoeg hebben, om voor te slaan, door te drijven en te voltooijen, wat binnen het bereik is eener wetenschap als die onzes tijds? Wie? vraagt gij, - als wij 
wanhopende aan het slagen der projecten van particulieren, - en wij herhalen: wie? - en keeren weêr tot ons onderwerp: de zorg, waarmede het bestuur voor vijftien, twintig jaren bij het tooneel - toezag. Het woordeke is flaauw, maar getuigde dan inderdaad de wijze, waarop de regering zich jegens dien schouwburg gedroeg, dat het haar helder was,

{==176==} {>>pagina-aanduiding<<}
welk een middel ter verheffing van den volksgeest er in dat spel school; dat haar de kunst, als bevrediging der hoogere behoeften van de burgerij, ter harte ging? Er werd voor stadsrekening gespeeld, er werd van stadswege toestemming vereischt tot de opvoering der aangeboden stukken, er waren door de stedelijke regering benoemde personen bij iedere voorstelling tegenwoordig; - en de Amsterdamsche Schouwburg onderscheidde zich boven al de andere van ons Vaderland - door zijn ballet. We zijn niet puriteinsch genoeg om te gelooven, dat onze volkszeden verdorven zouden zijn geworden, als de predikanten der vedel haar gang hadden laten gaan, - maar het heeft er toch nooit bij ons in gewild, dat het eerste tooneel van ons land zich geen hooger taak had voor te stellen, dan weelderig wulpsch te zijn! Er was in de dagen des tooneelbestuurs, waaronder wij opwiessen, stilstand in alles, - behalve in de beenen. De invloed van Shakespeare, laat gevoeld maar geweldig aangrijpend, mogt op de planken onzer naburen, mogt bij Duitschers en Franschen eene omwenteling in de tooneelwereld hebben veroorzaakt, Une Fête de Neron was nog te romantisch om voor ons publiek te worden vertaald; slechts de laatste pas de je ne sais quoi kon van een vrijbrief zeker zijn. De schouwburg kostte schatten, maar geen enkele penning werd op woeker uitgezet ter aanmoediging, ter ontwikkeling van jeugdige vernuften; wat lag er voor Amsterdam aan gelegen, of zij eens in staat zouden zijn voor ons volk met den vreemde om den lauwer te wedijveren; of het hun eens gegeven zoude wezen, den smaak des algemeens op te voeren tot de hoogte onzer eeuw? O zedelijke invloed des schouwtooneels, wat baatte het dat de welsprekendheid u andermaal tot hare stoffe koos, - om een verhandelbeurt te vervullen! - veronachtzaamd, betwijfeld, geloochend als ge u zaagt, door hen, die, bij het zitting nemen op de kussens met de drie kruisen, niet hadden mogen vergeten, hoe Vondel hunnen 
voorgangers toezong, en wat hij tot hunnen eeuwigen lof van deze getuigde:

De Fenixkunst, gezien by alle braven, 
En wijzen, hout haer hof alom, en zweeft 
Alle eeuwen door, van d'eene in d'andre haven, 

{==177==} {>>pagina-aanduiding<<}

En sticht de ziel, die lust tot wijsheit heeft. 
Elize hieuw geweldige kolommen 
Uit rots, en boude een' schouburg in haer stadt, 
Een trots toonneel, op dat de kunst mogt brommen 
Met Sidons pracht, en Koninglijken schat, 
De heerschappij van Tyrus burg en sloten, 
Die Rome zoo veel jaren stont in 't licht, 
Zag hier de rol der magtigen en grooten 
Afrollen op hoogdravend treurgedicht. 
Het Raethuis dat den Schouburgh op holp bouwen, 
Daer d'Oceaan zijn schatten voert in 't Y, 
Verschijne om nu Salmoneus val t'aanschouwen, 
Den spiegel van verwaete hovaerdy, 
't Gewaerdig zich van zijne hooge trappen 
Te dalen, om 't gestoelte te bekleên, 
Daer wy gelaerst op lucht en wolken stappen, 
En in het zogh der Godendommen treên. 
Zoo durven wy ons treurtooneel stoffeeren, 
Met rijker glans en staetzi dan voorheen, 
In 't aenschijn van zoo brave voedsterheeren 
Van kunst en geest, als ooit de zon bescheen. 


Een vierde uurs rondsnuffelens in de bibliotheek van den Amsterdamschen schouwburg, als ge wilt, - of, is het te veel van u gevergd al die bestoven boekskens zelf ter hand te nemen, zet u in een der armstoelen - Commissarissen plagten zelf zachter te zitten dan zij het publiek lieten doen. Wij zijn intusschen al hoog op den trap geklommen, we zijn hierboven bij Andries Pels. Verlangt gij een paar proeven, hoe de man, die in den avond der zeventiende eeuw over het gebruik en misbruik des tooneels schreef, ons treurspel in vertalingen uit het Fransch begreep? Gij schudt neen, en wij gaan Dirk Buysero voorbij om Catharijne Lescailje beleefdelijk te groeten, maar toch even weinig bij haar stil te staan, oorspronkelijkheid was ook hare sterkte niet! Oef, hier in dezen hoek ligt stof genoeg om er van te stikken - het zijn de voortbrengselen van het eerste vierde der achttiende eeuw, Domis, de Geest, Rosseau, Sebille, - tot de namen toe zijn u vreemd, al streelden zij, die ze droegen, zich met eene vermaardheid, die onsterfelijkheid worden zou. Eindelijk een stuk dat gelezen schijnt, - wie de witte raaf wezen mag? -
{==178==} {>>pagina-aanduiding<<}
Jan de Marre's Jacoba van Beijeren. Het onderwerp was ten minste inheemsch, en dat zegt veel voor een buurman van Sijbrand Feitama, wiens werken thans aan de beurt zijn. Verder, roept ge, verder, en wij laten ‘dat licht op Pindus vergood,’ uitgaan als een nachtpit, om u bij Balthazar Huydecoper te brengen, - de Achilles is immers nog aan de orde van den dag? Wat zegt echter het bovendrijven van een enkel vaartuig, bij den ondergang van heel een vloot? - we vervallen weêr in de onberoemd geworden beroemde namen; of wat hebt ge van Jan Jacob Hartsinck gelezen, die, ‘als bestuurder van den schouwburg, niet alleen door een naauwkeurig toevoorzigt, maar ook door goeden voorgang en gepaste werkzaamheid nuttig was’? Zoo het u lusten mogt zijne kennis te maken, hier hebt gij gelegenheid het zoowel 
met hem, als met de dichters, die hij aanmoedigde, als met Anthony Hartsen en Jacob Lutkeman te doen. Ge blijft ons het antwoord schuldig, gij hebt onze vraag niet eens verstaan; wij vergden een weinig verbeelding van u, en gij beschaamt de onze. Immers, de Kamer van Commissarissen ingetreden, zaagt gij om naar de beeldtenis van den vader van ons tooneel, en bij het vruchteloos staren, verscheen u in hare plaats zijne zangster, en droomdet gij een schoonen droom. De heilige harp ter hand, werdt gij haar gewaar, die dochter Sions, de hemelen inzwevend op de wieken eener verbeelding even vurig als vroom, en verdieptet u zelven in de verwachtingen door Vondels bijbelsch treurspel ingeboezemd. Wat wonder, dat gij weigerdet met ons allerlei middelmatigheid, allerlei achteruitgang gâ te slaan? Welligt zelfs bepaalde zich uwe mijmering binnen zoo enge grenzen niet. Het behoort tot de voorregten van een vernuft, veelzijdig als het zijne, den diamant gelijk, de stralen niet enkel op één punt te vangen, neen, dit op honderde tevens te doen, en die van alle even schitterend weêr te kaatsen. Boeide de dichter van ‘Lucifer’ u misschien minder dan dien van ‘Gijsbrecht van Aemstel’ en de ‘Leeuwendalers’, of gingt gij in uwe wenschen nog verder, en steldet gij u voor, welk eene toekomst ons tooneel zou hebben verbeid, zoo Vondel Hebreeuwschen en Helleenschen invloed gelijkelijk ware te boven gekomen, zoo hij zich Hol-
{==179==} {>>pagina-aanduiding<<}
landsch ontwikkeld had? Wij deelen hen van harte, al wordt de teleurstelling er binnen deze muren te smartelijker door, nergens eigenaardige opvatting van toestanden uit ons volksleven te vinden, - deze ook bij Nicolaas Simon van Winter en Lucretia Wilhelmina van Merken, tot wier treurspelen wij gevorderd zijn, vruchteloos te zoeken. Helaas! zoo min dat dichterlijk echtpaar, als de Baronnesse de Lannoy geven ons die, al mogt de laatste gezegd worden mannelijke zielkracht met 
vrouwelijke teederheid te vereenigen. Onze vroegste voortijd, - de dagen onzer graven uit vijfderlei huis, - onze glorie-eeuw, - alles werd naar de vormen van het Fransche Treurspel verknipt. Voor Batavieren noch Romeinen een zweem van verscheidenheid, - voor al de middeleeuwen, met hare onoverzienbare maar afwisselende, met hare duizendverwige schare van dorpers en ridders, slechts één tint en één toon, - voor Nederlanders en Spanjaarden maar één enkelen, stokstijven stijl! Europa schaamt zich, het achtste van eene eeuw de dwingelandij van Napoleon te hebben verdragen; meer dan honderd vijftig jaren lang liep de letterkunde van het Vaste-Land in het gareel, haar door de Vernuften uit den tijd van Lodewijk den XIVden aangelegd. We zijn tot de werken van Nomsz genaderd, tot de werken van Corneille, Racine, Voltaire, zoo ge wilt, want nagevolgd of oorspronkelijk, de gelukkige als de gebrekkige plaatsen, beide getuigen om strijd van de heerschappij van hun genie; de Hollandsche kunst bleek evenzeer zoek als het Hollandsch karakter. Een groot woord was in aller mond: men dorst van wereldburgerschap spreken; maar hoe komt het dan toch, dat wij hier vergeefs naar Lessing's tooneelarbeid omzien? Schiller en Göthe schitterden aan den Duitschen dichterhemel, en waar zoo veel langer dan bij ons duisternis, doffe duisternis had geheerscht, daar werd het eensklaps dag, volle dag; maar hoe luttel schijnt die luister ten onzent gewaardeerd! Onder den drom van vertalingen is er hier geen enkel hunner meesterstukken, en als uw blik niet verder reikte dan deze boekerij, ge zoudt nooit vermoeden, dat Brittanje een onvergelijkbaar meester had opgeleverd, wien beide Duitsche dichters zijne toovergrepen trachtten af te zien, voor wien de trotsche Gö-
{==180==} {>>pagina-aanduiding<<}
the het hoofd eerbiedig boog! We zijn tot de treurspelen van Feith gekomen, deels op de Fransche leest geschoeid, deels blijken dragende, dat hij voor de 
Duitsche ontwikkeling slechts in hare ziekelijke ontaarding, in hare overgevoeligheid sympathie koesterde; wij 
staan voor de nalatenschap door Bilderdijk ons tooneel vermaakt, voor Floris den Vden, dien Bilderdijk met een visioen der gulden eeuw van Lodewijk Napoleon verscheiden deed, - voor den ‘Cinna’, door Bilderdijk vertaald. ‘Eerbied!’ hooren wij ons toeroepen, ‘meêgevoel, niet slechts voor de kunst des dichters, maar ook zijn doel’, en de waarschuwing is ons welkom, niet dewijl we bij gebreke van deze in bewondering zouden zijn te kort geschoten, maar omdat zij ons gelegenheid biedt een woord lucht te geven, 't welk ons op het harte ligt. Velerlei zijn de kransen, welke zich een dichter verwerven kan, en wij kennen er weinige, welke wij niet geneigd zouden zijn den grooten Zanger om de slapen te slingeren; maar waarom schijnen ons juist die, waarop wij gelooven dat hij geen regt heeft, ons de schoonste toe? Onze taal is hem meer, dan aan eenig ander dichter sedert Vondel verschuldigd, en wel weinig kent hij de verhouding tusschen Bilderdijk en het Hollandsch, die slechts van zijn meesterschap over al hare schatten spreekt, die in zijn arbeid voor hare regten, in zijnen ijver voor haren bloei, in zijn zin voor haar schoon, in zijne geestdrift voor wat ze goddelijks heeft, niet liefde waardeert! Geen genre onzer poëzij door hem beoefend, dat, van het leerdicht af tot den epos toe, niet in zijn voortbrengsel op haar meesterstuk boogt; wat er na eeuwen studie nog aan den vorm haperen mogt, dat voltooide hij niet slechts, maar, zijne voorgangers overtreffende, blijkt hij zelf onovertrefbaar. Helaas! het is zijn lof en zijn laster tevens, - de laatste, de grootste onzer dusgenaamde klassische dichters had tevens de eerste onzer nieuweren kunnen zijn, maar wilde het niet! Tusschen twee eeuwen geplaatst, wijdde hij al zijne krachten aan de voltooijing, afronding, veraanschouwelijking der kunstbegrippen van de achttiende, aan de bestrijding van wat hij hare verkeerde wijsgeerige 
en godsdienstige rigting geloofde, of terugkeer tot het oude mogelijk was; en sloot hij de oogen voor de

{==181==} {>>pagina-aanduiding<<}
worstelingen der negentiende digt, als ware de zon voorbestemd in de veranderde vormen onzes tijds slechts den ondergang van kunst, wetenschap, vaderland en wereld te bestralen!
Grooter ketterij is er in de Kamer van Commissarissen misschien nooit gehoord; maar zoo er dwaling schuilt in deze verklaring, waarom het Jonge Holland, wij zeggen niet zoo weinig, wij zeggen met nadruk niet meer sympathie voor Bilderdijk gevoelt, men geloove haar ten minste ter goeder trouw te zijn, en dulde dat wij thans, aan gene zijde des vertreks, het repertorium van klucht-, blij- en tooneelspel in oogenschouw nemen. Eene andere stemming des gemoeds onderstellende, dan die, welke door het treurspel bevredigd wordt, beroepen zij zich op iets even menschelijks, op onzen zin voor vreugde, op onzen lust lagchende te zien teregtwijzen, misschien ook zelf teregtgewezen te worden. Bij een burgerlijk volk, zoudt ge zeggen, valt op het grootste tal van toeschouwers te rekenen, als de kunst het dagelijksch leven haren tooverspiegel voorhoudt, als zij der menigte hare gaven en gebreken in haar hooger licht veraanschouwelijkt. En inderdaad, onzen krachtigsten tijd faalde het aan kluchten niet, - getuigen die boekskens, waarin de kieskeurigheid der nakomelingschap naauwelijks den neus steken durft. Grof zijn ze, het is waar; maar wat mag die zinnelijkheid, ondanks al het grove, dat ons walgt, gezond heeten; hoe goedrond zijn die lippen, en hoe gulgaauw die lach! Er was nog geen schaaf over de zeden gegaan, wij stemmen het toe, maar, eilieve, viel het te wachten voor eene schare, in dagen van onrust en oorlog opgewassen, en onder welke vier man van de vijf de buks aan den wand had hangen, die het licht van menigen Spanjool had gebluscht? Keere de vrede, kome de welvaart, en de beschaving zal uit de klucht het blijspel ontwikkelen. Ge vleit er u als wij mede, nu wij u tot Breêro's werken brengen, en Pieter Corneliszoon Hooft, noch Constantijn Huygens, het beneden zich achten der vrolijke deerne de frissche wangen te kussen. Het moesten druilooren geweest zijn, als zij de tooverkracht harer geestige kijkers hadden kunnen weerstaan, als zij 
niet gaarne met haar een flikkertje hadden geslagen.

{==182==} {>>pagina-aanduiding<<}
Of behoeven wij het te zeggen, dat de eerste er niet aan dacht haar in zijn Torentje op het Muyderslot te brengen, waar hij zijne Nederlantsche Historiën schreef; dat het den laatsten niet ingevallen zou zijn haar in zijn cellekluis te nooden, al ware deze reeds opgebouwd, al ware hij vast Heer van Hofwijck geweest? De dartele zou geweigerd hebben over den eenen als over den anderen drempel te gaan, - de dwaasheden van het oogenblik op de daad te betrappen, dat was haar lust; geene geschiedenis, geene wijsbegeerte, - het dagelijksch leven was haar lievelingskring, en leer dat uit folianten eens kennen! Hooft en Huygens begrepen het, als zij, en wie is er, die beweren durft, dat Amsterdam of Antwerpen ooit aanschouwelijker geschilderd zijn, dat burgerlijk verkeer en lager volksleven ooit met meer genegenheid zijn opgevat en weêrgegeven, dan de deftigste onzer geschiedschrijvers en de geleerdste onzer hovelingen het gewillig deden, der gunsten van het lieftallige kind ten gevalle? Het zijn weergalooze bloesems, - ach! dat de boom, waaraan zij schitterden, niet bestemd bleek vruchten te dragen deze waard. Al wat zij te wenschen overig lieten, scheen door volgende saizoenen gewaarborgd in eigenaardige ontwikkeling der ingeënte takken, dank onze lucht, in minder uitschieten van ijle, al te weelderige loten, dank het snoeimes, - en toch kwijnde hij weg, - door een gewas uit den vreemde overschaduwd. Hier staat vertaling bij vertaling van meesterstuk bij meesterstuk, hier begint de reeks der scheppingen van Molière; als wij niet met ongedekten hoofde waren binnengetreden, wij zouden den hoed afnemen, tot voor deze verflaauwde afschaduwingen van zijn genie toe. Het valt ons niet zwaar hem die hulde te brengen, al lokt zij tevens de klagt van onze lippen: waarom moeten wij zoo misdeeld tegenover dien rijkdom staan? Om den wille der onafhankelijkheid onzer letterkunde hebben wij het schaars betreurd, dat in de dagen van ons 
gemeenebest zoo min stadhouderlijk als stadhouderloos bewind eenige gunst aan zijne vernuften bewees; - arm als zij er in velerlei opzigt bij bleef, was zij er tot haren eeuwigen lof te eerlijker door; - maar hier, waar de heugenis ons aangrijpt, wat de groote Lodewijk voor den grootsten zedegis-
{==183==} {>>pagina-aanduiding<<}
per van het nieuwere Europa was, hier zouden wij schier kunnen wenschen, dat Frederik Hendrik voor de poëzij iets meer hadde overgehad, dan een behagelijk hoofdknikje, ten dank dat zij hem vergoodde; dat door Jan de Witt eenige Hollandsche Ducaten voor Hollandsche kunst waren veil gegeven; dat Willem de Derde voor de schoone letteren liefde hadde opgevat. De gebreken, die wij in Hooft en Huygens gispen, zijne vinding den Ouden te hebben ontleend, en wulpsch te zijn geweest tot naakt wordens toe, kleefden zij ook den eerstelingen van Molière niet aan? Hoe de Spaansche school hem beheerscht, hoe ge u afkeert van de melkmarkt zijner minnen, eer zijn vernuft zich tot de hoogte van den Misanthrope verheft, eer hij zich in den Tartuffe de onsterfelijkheid verzekert! Welk een afstand tusschen de eene en de andere stukken, dien Hollandsche vernuften, volgelingen van Hooft en Huygens, op hunne beurt hadden kunnen, hadden moeten afleggen, telkens zwarigheden overwinnende, telkens zegepralen vierende! Helaas! ving de volksgeest vast aan vadzig te worden, of doofde gebrek aan gunstbetoon alle phantasie uit? - aan navolgingen der middelmatigheid schijnt geen einde te zullen komen, van oorspronkelijke voortbrengselen is geen spoor. Een gelukkig gesternte bepaalt, beperkt de vertaalwoede tot de scheppingen des Franschen tooneels; wat zou er van onze zeden geworden zijn, als wij ook de Engelsche comische dichters der restauratie onder Karel de Tweede met huid en haar hadden geslikt? Wij worstelen nogmaals een drom ‘overzetters’ door, wier lange naamlijst wij u sparen, en rusten een oogenblik bij Pieter Langendijk uit, die reeds vergeten zou 
zijn, als ons de reeks van oorspronkelijke stukken ten deel ware gevallen, door het ontluikend blijspel beloofd, als armoede niet ook het weinig beduidende to waarderen wist. Hij streefde er bij wijlen naar, inheemsche toestanden weêr te geven, het maakt zijne verdienste uit, - dat hij meer ophad met boert dan met scherts, geeft de laagte aan, waarop het publiek zijner dagen stond. Vijftig, vijf en zeventig jaren lang blijft zijn naam de eenige, dien Nederland in het vak van klucht- en blijspel heeft op te noemen, - terwijl Destouches en Regnard natuurlijk ten onzent hunne navolgers vinden, - zij ontbreken in de Kamer

{==184==} {>>pagina-aanduiding<<}
van Commissarissen niet. Ongeduldig geworden, vraagt gij, of wij de tooneelspelen dan voorbijzien; of het tijdvak, toen Holland over den vrede en oorlog van Europa besliste, niet veraanschouwelijkt werd in eenig staatkundig stuk, - of de voorbeeldelooze weelde, die wij aan den wereldhandel hadden dank te weten, geene waarschuwing uitlokte in eene zedenschets, - of de invloed der partijschappen van staats- en prinsgezinden op het huisselijk leven nooit ter leering in beeld werd gebragt, - of de gebreken van ons gezellig verkeer alle gisping ontgingen? Waarlijk, het is hier vergefelijker, dan, van Dan naar Berseba reizende, uit te roepen: ‘“het is alles woest!”’ - want het ‘welriekend mirtenboompje of de treurige cipres,’ waar Sterne verklaart, ‘dat “hij zich aan hechten wilde,”’ zouden ten minste in die woestijn gewassen zijn, - wij hebben u van deze planken slechts het tooneel van Iffland en Kotzebue toe te reiken, en hecht uw hart daar eens aan! O Holland! dat, aan de spitse der volken gestreefd, alle broederlijk verwante stammen van Germanje zoo verre achter u liet, het pleit der vrijheid voldingende, hoe waart ge van hoogen en heiligen kunstzin vervreemd, gedwee toegapende bij de voorstellingen der schier onnoozele wereld van den een, der slechts te vaak ongodsdienstige van den andere! Wat was u? - maar wij gaan verder, en wij stuiten op eene vertaling van Beaumarchais, door Mevrouw van Streek bezorgd, - ook u, Holland! toefde de vuurproef der omwenteling, - zoude uwe kunst er gelouterd uit verrijzen?
Voor drie of vier lustrums moest het antwoord op die vraag - waarmede wij ons vlugtig en misschien toch reeds vervelend overzigt van het repertorium onzes tooneels besluiten - te geven zijn geweest in de eenvoudige, maar voldingende vermelding eeniger namen. Achttien honderd vijftig heeft natuurlijk reeds vrij wat vermaardheden vergeten, waarop achttien honderd dertig boogde; maar indien ons geheugen ons niet al te ongetrouw is, dan gelooven wij geene sterren van de eerste grootte uit het oog te verliezen, als wij, verslag gevende, aanstippen, dat Barbaz de betrekking van vertaler aan den Stads-Schouwburg bekleedde, dat het treurspel door Jan van Walré, Hendrik Harmen Klijn, Arend

{==185==} {>>pagina-aanduiding<<}
van Halmael, en, last not least, Samuël Iperuszoon Wiselius werd vertegenwoordigd; dat de hoop voor klucht- en blijspel zich tot den toen nog jeugdigen Jacob van Lennep bepaalde. Aller verdiensten eerbiedigende, en gewillig erkennende, dat Wiselius alleen een heir gold, vreezen wij geene tegenspraak, als wij beweren, dat de toestand van den schouwburg niet schitterend mogt heeten, dat de dageraad der herboren onafhankelijkheid voor het tooneel ten minste geen luisterrijken ochtend beloofde. Er was zoo min eenheid in de theorie als in de praktijk; beiden ontbrak het gelijkelijk aan bepaald bewustzijn, aan gemoedelijke overtuiging. Onlangs heeft het Instituut een boekske uitgegeven, - door Zijne Majesteit onzen Koning duurder betaald en duurzamer beloond, dan ooit eenig werk ter wereld werd gedaan, in de toekenning van vijf duizend gulden 's jaars aan dat ligchaam, - waarin het opsomt, al wat het voor wetenschap en kunst heeft gepoogd, - gewild, - getracht, - gestreefd - en ja, ook gedaan; maar het heeft in die blaadjes geene melding gemaakt van de oorzaken, die het weêrhielden den omstreeks het eerste vierde dezer eeuw voor het beste treurspel uitgeloofden prijs toe te kennen; er blijft ons dus niets over dan de kunstbegrippen der leden uit hunnen arbeid af te leiden. Laat ons eerst zien, welken indruk deze op de toenmalige Commissarissen maakte, welken invloed er op het publiek door uitgeoefend werd. Van Walré's ‘Diederijk en Willem van Holland’ verwierf een succès d'estime, - de tallooze malen herhaalde opvoering van Klijn's ‘Montigni’ kondigde eene verborgene verdienste aan, als Göthe gelijk had, bij grooten opgang eene groote oorzaak te onderstellen, - van Halmael's stukken werden niet of noode vertoond. Wij hebben verslag te doen van de werken van Wiselius; maar niemand, hopen wij, gelooft ons vermetel genoeg te zijn, dien schat van studie met een enkelen 
pennestreek te willen waarderen. Er zijn Grieksche stukken bij, door kenners hoog geprezen, tot welker beoordeeling wij ons de onbevoegdsten ter wereld verklaren; maar van wat anders is hier sprake dan van de sympathie, door het Hollandsche publiek er voor gevoeld, dat noch grieksch denkt, noch grieksch spreekt? Wij aarzelen dan ook daarom niet er voor uit te komen, dat hij

{==186==} {>>pagina-aanduiding<<}
geenszins aan deze de betrekkelijke populariteit, welke hij verwierf, had dank te weten; haar hoeksteen was zijne meest romantische schepping, was de Adel en Mathilda. Ons blijft over van Jacob van Lennep te spreken, de gevierde legendendichter, die voor ‘Het Dorp aan de Grenzen’ in die dagen met eene ridderorde beloond werd of beloond zoude worden, en die er niet tegen zal hebben, zoo wij van hem getuigen, dat hij reeds toen door het vermelde stukje, door zijne bewerking van ‘Fiesco’ en ‘Marino Faliero’ en door zijne proeven eener Opera, al de plooibaarheid, zijn talent eigen, maar tevens ook al den wisselzin zijner beginselen, in de kunst had aan den dag gelegd. Onwillekeurig geeft ons verslag meer licht over de stemming des publieks, over de ingenomenheid, waarmede het onderwerpen uit de nieuwere geschiedenis boven stoffen aan die der Ouden ontleend, begroette en genoot, dan over de theorie, welke Commissarissen ten toetssteen strekte, dan over de gedachte, welke onze Dichters bij de beoefening hunner kunst bezielde. Het pleite voor onze getrouwheid, dat de voorkeur, waarmede het algemeen voorstellingen uit de vaderlandsche geschiedenis vereerde, dat zijn hollandsche zin duidelijk werd, terwijl de nevel van bestuurderen niet wijken wilde, terwijl onze poëzij zoo weinig positief progessistische strekking had. Immers, het was zoo. Van Halmael's stukken werden geweerd, hebben wij gezegd, die van Wiselius werden gegeven; maar men zou zich bedriegen, als men daarnaar beider dichterlijke waarde wilde afmeten, want ook voor ‘Siegfried von Lindenberg’ ging de gordijn nog omhoog, want ook ‘Tekeli’ werd nog gespeeld. Zoo veel over commissarissen, nu nog een woord over de dichters. Van Walré, Klijn, van Halmael, Wiselius zelven, zij huldigden om strijd het basterd-klassieke Fransche treurspel als den verkieslijksten vorm, - en toen de laatste in eene zijner voortreffelijkste 
voortbrengselen het drama schier naderde, hield hij zich zelven de afwijking naauwelijks ten goede! Bij Jacob van Lennep was al de gisting der jeugd, - maar ook hare geestdrift voor een ideaal nog buiten haar bereik, een ideaal, strijd, opoffering, zelfverloochening waardig? Het is maar eene vraag, - die ieder zich zelven beantwoorde; wij

{==187==} {>>pagina-aanduiding<<}
schroomen niet voor onze overtuiging uit te komen, dat er in geen van allen een dier leading spirits school, tegelijk vast en vurig genoeg van hoofd en van harte, om eene hervorming te beproeven, - om er in te volharden, hoe duur de eerste pogingen den moedige mogten staan. Aan hare noodzakelijkheid was geen twijfel, ook bij hen niet, die de overdrijving laakten, waaraan een jeugdig vernuft van dien tijd zich heette schuldig te maken in den wensch, den schouwburg op het Leydsche Plein in vlammen te zien opgaan, opdat men ten minste zijn ondergang mogt kunnen bezingen; opdat de Hollandsche tooneelspeelkunst niet verscheiden mogt zoo als Barbaz stierf, in den schoot des gebreks, maar met eene heugenis van weelde, - een schotel taartjes en eene flesch anisette onder het leger van stroo; - opdat zij niet ten grave mogt gaan, van alle vroegere glorie vervallen, en toch met Wattier's sluijer om de slapen gestrikt.
We zijn de eersten om te erkennen, dat onze schetswijze beproefde voorstelling van den toestand des tooneels voor ongeveer twintig jaren velerlei onvolkomens heeft, dat zij hier aanvulling eischt, ginds wijziging duldt; dat zij op geenerlei volledigheid aanspraak maken mag, - doch als haar hoofdindruk niet is mislukt, als zij moedeloosheid ademt, uitspreekt en instort, dan is zij een getrouwe weergalm van wat de kritiek dier dagen er over dacht, van de wanhoop, waarmede zij dat genre der kunst aan haar lot overliet. Nergens stoffe tot verwachting: - zoo min bij de spelers als bij het bestuur een begrip van beider roeping, en tegenover een repertorium, dat regt geeft tot den twijfel, of wij niet overaanmatigend waren, zoo dikwijls wij ons op een oorspronkelijk Hollandsch tooneel te goed deden, eene jonge letterkunde, die er zich uit weerzin van afwendde, niet enkel dewijl het, in plaats van zijnen dichteren ten minste onafhankelijkheid te waarborgen, hen in het verschiet slechts het gasthuis ontsloot, neen, ook omdat het censorschap uitgeoefend werd door mannen, die, op zijn zachtst gezegd, altijd maar onbekende geniën bleven. Nergens, nergens stoffe tot verwachting: - en de kritiek geloofde best te doen te zwijgen, waar toch geene beterschap

{==188==} {>>pagina-aanduiding<<}
te hopen viel, hoe diep haar de ondergang dier kunst deren mogt, belangstellende als zij zich overigens betoonde in iedere glorie onzes volks, en vervuld als zij bleek van de overtuiging, dat ons tooneel onze geschiedenis had moeten toelichten, dat het de school onzer zeden moest zijn geweest. Nergens, nergens, nergens stoffe tot verwachting: - het was nacht en het bleef nacht; maar geene flikkering aan de kimmen toch, of zij sloeg die gade, of zij hoopte op nieuw. Getuige de aankondiging van den in het Hollandsch overgebragten ‘Sardanapalus,’ - getuige haar jubel bij de verschijning van ‘de Neven,’ - getuige haar woord ter aanprijzing der stukjes van Cornelis Karel van Hemert, in dit tijdschrift. Vindt gij, dat het te weinig was, dat zij meer had kunnen doen? Welnu, het is beproefd, beproefd met een talent, dat wij te vrijer kunnen prijzen, dewijl we voor geen onzer toenmalige mede-arbeiders daarmeê het wierookvat slingeren, dewijl wij sedert slechts met een enkelen dier even onvermoeide als onverbiddelijke scorpioenenzwaaijers kennis aanknoopten en daaraan eene vriendschap dank weten, door ons hoog gewaardeerd. Eene gansche reeks jaargangen van den Spektator getuigt van voorbeeldeloozen ijver voor den bloei van ons tooneel, getuigt van velerlei pogingen om het uit zijn gezonken toestand op te heffen, een beteren uitslag waardig. Er werd al de geestdrift der jeugd vereischt, om eene zoo hoopelooze taak te aanvaarden, als het prikkelbaar maken der olijfantshuid onzer commissarissen en comedianten heeten mogt. En de eerste schoten vielen, forsch aangezet en flink gemikt, - de in rook gehulde heesters vonkten en vlamden voort, - er werd zoo vlug, er werd zoo van alle zijden gevuurd, dat het landschap schier geen adem meer had om knal bij knal weêr te geven; - maar toen de wind de blaauwe wolkdamp wegwoei, - ach, daar lagen de logge gevaarten nog ongetroffen en ongedeerd, het was om de buks moedeloos 
aan den wand op te hangen. Wie het deden, die jongelingen niet. Loop de bonte boekskens eens met ons door, als ge wilt. Begonnen, toen de schouwburg nog voor stadsrekening werd bespeeld, schuilt er niet enkel de historie in der wijze, waarop hare exploitatie, met eene toelage van het bestuur, aan par-
{==189==} {>>pagina-aanduiding<<}
ticulieren, aan eenige leden des vroegeren personeels werd gegund, leveren zij tevens eene weergalooze bijdrage tot de smijdigheid onzer taal voor allerlei soorten van hekelstijl. Il y avait de quoi. De Birch-Pfeifferiaantjes begonnen furore te maken; geen stuk meer zonder schoorsteen of spinde, waarin de held kon worden verstoken. Eere aan het geduld, waarmede de dwaasheid zulker conceptiën het algemeen werd begrijpelijk gemaakt, - hulde aan den tact, die uit den drom van middelmatige spelers, de enkele, die een zweem van verwachting inboezemden, op te merken wist en aan te vuren zocht! Ons, wier ijverige pogingen van dergelijken aard, schoon op een ander veld, ook zoo dikwerf ijdel bleken, ons past het eene liefde voor de kunst te waarderen, die al haar loon in het bewustzijn harer hooge en heilige beginselen vinden moest. De eene jaargang volgde den anderen op; maar mogten de redacteurs zich aan het einde van elken met eenige andere vrucht van hunnen arbeid vleijen, dan een gedenkstuk te meer te hebben geleverd van den achteruitgang des tooneels? Het was hun doel niet bij den tijdgenoot, het zal hunne regtvaardiging, hun roem bij het nageslacht wezen. Als ooit iemand zich opgewekt gevoelt, de geschiedenis hunner lievelingskunst ten onzent te schrijven, hij zal dat tijdschrift niet enkel raadplegen over de concurrentie, waarmede beurtelings, èn de schouwburg, welks lasten de stadskas had te dragen, èn de schouwburg, met welks baten een drietal ondernemers zich vleidde, te kampen hadden in twee Hollandsche en een Fransch Théatre de Variétés, uitspanning, vermaak, genot à vijf en 
zeventig cents, geheel of gedeeltelijk in vertering, met wat sigarenwalm op den koop toe (1). Alle verwondering over zijn verval zal bij dien navorscher tevens wijken voor de aanschouwelijke voorstelling in die bladen bewaard, hoe Amstels tooneel, van hefboom der poëzij, in poging om geld te winnen verkeerde; hoe het bestuur

{==190==} {>>pagina-aanduiding<<}
van een der vermogendste middelen ter volksveredeling afstand deed, om eene speculatie op zijne laagste togten te laten beproeven. Wat al wenken in den wind geslagen! Welk eene welsprekend geuite verontwaardiging, die geen weêrgalm vond! Welk eene sympathie voor enkele, schoon schaarsche blijken van overgebleven schoonheidszin, zoo min geschat als gedeeld! ‘De kritiek had het zich zelve te wijten!’ hebben wij hooren zeggen, ‘daar zij er op uit was, - om te krenken;’ maar welk ander middel bleef haar over, mijneheeren en mevrouwen! bij uwe eigenliefde, die, voor vermaning verhard, voor gisping vereelt, voor bestraffing verstaald gebleken, eindelijk de toevlugt moest doen nemen tot de schorpioenen der spotternij? Voordeeliger aanbiedingen uit 's Hage bedreigden Amsterdam met het verlies dier weinige kunstenaars, wier toekomst nog iets beloofde; was het onvergefelijk dat men den draak stak met eene directie, die beweerde zich met het minder dan middelmatige te kunnen staande houden? ‘Het viel te voorspellen dat de stem geen ingang vinden zou!’ - maar wanneer toch zou de verontwaardiging in haar regt zijn geweest om protest aan te teekenen, als zij het niet had mogen doen tegen de prullaria, door u over Vondel's tooneel gesleurd? prullaria, aan de ontleding van wier monsterachtige misvormdheid zij misschien te lang haren tijd heeft besteed?
Eene onderneming, die allen raad in den wind sloeg; - eene onderneming, die heul zocht bij de dolste soort van spektakelstukken; - eene onderneming, die den ganschen vreemde, maar zonder oordeel des onderscheids en daarom onhandig, plonderde, heeft haar hoofddoel: geld winnen, gemist, en den zweem van glorie, die nog om ons tooneel schitterde, doen schuil gaan en verzwinden. De kunst werd gewroken door het dagelijksch verder veld winnend ongeloof aan de mogelijkheid, dat er op onzen schouwburg nog iets goeds kon worden gegeven - door onzen telkens sterker weêrzin dien te bezoeken, tenzij ten gevalle van kinderen, gedurende het ballet, - door de weigering, welke ons op de lippen ligt, den buitenlander derwaarts te brengen, uit vrees onze taal in die voorbeeldelooze verbastering zijnen schimp prijs te geven. Welk een val! - welk eene zege tevens voor de

{==191==} {>>pagina-aanduiding<<}
critici, van welke wij gewaagden. Geest, vernuft, schoonheidszin, waren reeds lang op hunne zijde, eindelijk viel ook de menigte, de maar eenigzins beschaafde menigte hen toe! Helaas! weinig kent hij hen echter, die gelooft, dat zulk eene overwiuning hen streelt, die er aan twijfelt of het hen niet aangenamer zou geweest zijn, zoo hunne voorspellingen en vonnissen beschaamd waren geworden, of zij niet liever hunne verwachtingen overtroffen hadden gezien! In plaats van de verouderde vormen, wier vele schoonheden zij verre waren te miskennen; in plaats der nieuwe, welke zij der natie van hunne theoriën durfden beloven, - voor het niet langer volkomen te geven basterd-treurspel, voor het naauw nog geboren historisch drama, gaapt de volksheffe nu avond aan avond, gruwel bij gruwel aan, uit Duitsche of Fransche school in onze moedertaal overgehaspeld. En men zoude hen van triomf spreken, nu ‘Melpomene vernederd is,’ nu de vorstin ‘werd onttroond, niet door eene van gelijken rang en adel, maar door eene half naakte ribaude uit de heffe des volks.’ Foei! van zulk eene zege! - de geesselingen hebben niet gebaat, maar wat is er te doen overig gebleven, opdat de zin voor die vodden zich niet verbreide, opdat de zin voor echte poëzij niet verloren ga?

Vite un congrès! 
Deux, trois congrès! 
Quatre congrès! 
Cinq congrès! dix congrès! 


En de Rederijkerskamer werd herboren! - doch met een klein verschil, niet waar? - van kweekscholen in bewaarscholen veranderd!
Onze tooneelpoëzij en onze tooneelspelers, beide namen oorsprong uit die Kamers, welke met het geus worden der gemeente, stoffelijk en geestelijk een ruimer veld eischten dan waarop zij in de middeleeuwen aanspraak maakten, dan waarop het volk voor zijne vrijverklaring behoefte had. Wat eene uitspanning geweest was, werd tot een zielsgenot geadeld, en liefhebbers verkeerden in kunstenaars. Indien Roemer Visscher nog niet regt wist, of de Muze, die men vierde,

{==192==} {>>pagina-aanduiding<<}
‘Rethorica of Poësis’ heette, aan Samuël Coster's Academie liet Joost van den Vondel geen twijfel over, dat de offers slechts op het altaar der laatste moesten worden gebragt. Geen aanvulling langer van ledige uren, ook van een edelen geest, werd de kunst zoowel voor den tooneeldichter als voor den tooneelspeler het voorwerp der studie van hun leven; al leed het ook lang eer zij den laatste eene betrekkelijke onafhankelijkheid waarborgde, al deed zij dit den eerste nooit. Verzen voordragen, louter verzen voordragen, met het wambuis om de leên of met den tabbaard om de schouders, - want de zin voor het schoone was toen zoo min als thans tot eenigen stand of eenigen leeftijd bepaald, - dat geschiedde in iedere rederijkerskamer; - doch de eerste schouwburg was naauwelijks volbouwd, of poeët en acteur begrepen om strijd, hoeveel partij er van decoratie, costuum en actie te trekken viel; hoe deze de wondere wereld, welke zij hadden voorgevoeld, eerst waarheid worden deed. Al waren de zuilen des tempels maar geschilderd, waar zij rezen, heette het heilige grond te zijn, - hetzij men voor stom speelde of sprak, het kleed, waarin men was uitgedost, eischte karakter - handelend optredende verdween het eigen ik voor den persoon dien men voorstelde, dien men werd, - volkomen begoocheling was het doel eener zinnelijke voorstelling, die tot zedelijke mogt, neen, moest worden verheven:

Tooneelspel quam in 't licht tot leerzaem tijtverdrijf. 
Het wijkt geen ander spel, noch koninelijke vonden: 
Het bootst de werelt na: het kittelt ziel en lijf: 
Het prikkelt ze tot vreught, of slaet ons zoete wonden: 
Het toont in 't klein begrijp, al 's menschen ydelheit; 
Daer Demokryt om lacht, en Heraklyt om schreit. 


Zoo begreep Vondel het tooneel; tot die hoogte ten minste trachtte hij het op te heffen, - wij hebben het onze een vuilnisbak zien worden, en doen ons nu op de hernieuwing der rederijkerskamers te goed. Schimmel zegge u waarom:
‘Wie merkte het niet aan als een gunstig teeken onzes tijds, die oprichting van vereenigingen in ons midden, welke zich ten doel stelden, den zin van het volk, vergroofd en

{==193==} {>>pagina-aanduiding<<}
bedorven door de immoreele spektakelstukken, ons uit den vreemde zoo kwistig toegezonden, te verfijnen en te veredelen, door het Nederlandsch publiek te doen bewonderen, wat Nederlandsche dichters groots en voortreffelijks geleverd hebben in lyrische en dramatische poëzij? Wie heeft ze niet toegejuicht, onze Rederijkers, dilettanten of virtuozen in het rijk der geartikuleerde klanken, toen zij de ballinge, haar erfgrond afgedreven, de poëzij, van het voetstuk neêrgeworpen, niet om hare zuster, het schoone proza, te verheffen, maar om hare plaats te doen innemen door de bastertvrucht van onkunde en valschen smaak, hebben opgenomen, gekoesterd en naar hunne krachten, met meer of minder goeden uitslag, hebben beschermd. Zij hebben gepoogd de meesterstukken onzer Antieken en Modernen te reproduceeren; zij hebben de taalmuziek van Vondel, Bilderdijk en Wiselius in hare krachtvolle toonen doen hooren, en het verbaasde publiek heeft er hun dank voor gezegd.’
Er zou moed toe behooren, bij zoo hooggestemde lofspraak te durven beweren, dat wij de oprigting der Rederijkerskamers niet zoo gunstig een teeken onzes tijds hielden, dat wij die dilettanten en virtuozen niet zoo onvoorwaardelijk hebben toegejuicht; er zou moed toe behooren, als wij alleen stonden, een moed, die ons misschien niet ontbreken zou, maar thans niet van ons wordt geëischt. Voor meer dan tien jaren toch heeft een onzer eerste poëeten ze met profetischen blik in het verschiet gezien, die nieuwe gezelof genootschappen; heeft hij haar de voorwaarden gesteld, onder welke hij ze wenschelijk achtte, voorwaarden, van welke, voor zoo ver wij weten, de rederijkers de gewigtigste niet hebben vervuld.
‘Wat ondertusschen - mits gerugsteund door de andere hiervoren aangeprezen middelen - welligt gunstige gevolgen voor de schoone voordragt zoude kunnen opleveren,’ zoo luidt de plaats, die wij onverkort overnemen, ‘is de oprigting van declameer-gezelschappen, of genootschappen ter beoefening der uiterlijke welsprekendheid. Wij zeggen voorbedachtelijk mits gevoegd bij de andere opgegevene middelen; dewijl wij vreezen, dat, zoo zulke vereenigingen geen' grondslag hebben in een algemeen gevoel van nut, en in

{==194==} {>>pagina-aanduiding<<}
eene theoretische studie der declamatie, aan de opvoeding der jeugd verbonden, - zij groot gevaar loopen, om, na misschien een oogenblik onder den ras voorbijgaanden zonneschijn der mode te hebben gebloeid, weldra te verwelken en weg te sterven, zonder ooit met rijpe vruchten te zijn versierd geweest: even als die boomen in de natuur, welke, niet diep genoeg in de aarde geworteld, om er de noodige voedingsappen uit te trekken en er zich vast in te klampen, spoedig aan het kwijnen slaan, en bij de eerste windvlaag omstorten.
Doch, ja! in verband met de andere hulpmiddelen, zouden, onzes bedunkens, zulke gezelschappen duurzaam, en voor de wèl-zeggings-kunst bevorderlijk kunnen zijn: voornamelijk, indien men er zich op toeleî om onderling door opzettelijke beschouwingen van de verschillende deelen der declamatie elkander in te lichten; met gemeen overleg te onderzoeken, wat er wetenswaardigs over het onderwerp bij den vreemde geschreven was en geschreven werd; vriendschappelijk te zamen zich te oefenen in het voordragen van proza en poëzij, en die oefening van eene bescheidene kritiek vergezeld te doen gaan; voorts - opdat eene onschuldige eigenliefde mede haar penningske ontvangen, en het goede voorbeeld anderen aansporen mogt - nu en dan declameer-vergaderingen te houden, waar ook nietwerkende leden, zoo Dames als Heeren, toegelaten werden.’
En wie was het, die met zoo veel regt de kunst er voor bewaren wilde, slechts eene uitspanning te worden, die studie eischen dorst tot van liefhebbers toe, en ook onder deze op kritiek aandrong? vraagt men misschien, ten vernieuwden bewijze, dat ook verdienstelijke prijsverhandelingen weinig worden gelezen. Het was Mr. A. Bogaers, in zijn opstel over ‘Het Wezen der Uiterlijke Welsprekendheid, hare voordeelen en de meest geschikte middelen ter bevordering van hare beoefening hier te lande.’ Indien ons de toepassing zijner wenken en wenschen wordt vergund, mogen wij dan van de keizers dier kamers niet vragen, waarom zij het algemeen zoo vruchteloos op eene ontwikkeling harer beginselen, op eene bepaling van haar hoofddoel lieten wachten? Verlangen ze - gij weet Amsterdam telt er reeds twee-
{==195==} {>>pagina-aanduiding<<}
als kweekscholen voor het tooneel te worden beschouwd, - of vergenoegen zij zich met van tijd tot tijd ons geheugen te hulp te komen, met het bewijs dat sommige onzer dichters schoone treurspelen hebben geleverd? Er moge een zweem van plan te ontdekken zijn in de keuze der stukken, door de eene opgevoerd - neen, voorgedragen, Vondel, Bilderdijk, Wiselius; - bij de andere, die, zoo wij ons juist herinneren, op Vondel Huydecoper, op Huydecoper Klijn en op Klijn Nomsz volgen liet, schijnt een geheel ander rigtsnoer aangenomen. En is het duister, welken weg zij de dramaturgie wenschten te zien inslaan, - het eenig genre, waarop zij tot nog toe het publiek vergastten, - hare begrippen over de declamatie worden uit de beoefening zelve even weinig helder. Opgerigt om ons van de vreesselijke voordragt des tooneels vrij te waren, is het niet zeldzaam in hare zalen weêrgalmen te hooren, de houten wanden op het Leidsche Plein waardig, en zijn zij lang de zwarigheden niet te boven, verknocht aan de opgave eener voor spel en stem geschreven rol, slechts door de laatste regt te doen. Is het niet eene hybridische poging? Het gaat hun, zoo als 
het een der lievelingszangers onzer dagen, zoo als het den beroemden dichter der ‘Ode aan eene jeugdige Declamatrice’ ging, die Boileau's bekende uitspraak:

‘Rien n'est beau que le vrai, le vrai seul est aimable’ 


tot zijn motto koos, en echter eene onwaarheid vertelde, - omdat tooneelmatige voordragt alleen in volmaakte illusie haren triomf viert. Ter verduidelijking van ons beweren, schrijven wij de twee strophen gaarne over; hier hebt gij de eerste, den aanhef:

O zeg mij 't zoet geheim! - Waar schuilt die magt der tale, 
Die tooverkracht, waarmeê gij werkt op ons gemoed, 
Naauw duldend dat men ademhale, 
Zoo lang uw stem ons luistren doet? - 
Uw voet is niet geschoeid met brozen, 
Uw wang kleurt niet de gloed der opgelegde rozen, 
Uw hand draagt niet de kroon en dolk van Melpomeen; 
Maar hebt ge uw stand, uw lied gekozen, 
Dan dwingt ge door uw kunst de ontaarde kunst tot blozen, 
En vol ontzag op zij te treên. 



{==196==} {>>pagina-aanduiding<<}

Zoo ver gaat alles goed, ofschoon de zevende regel in hare tegenstelling van ‘uwe kunst’ met ‘de ontaarde kunst,’ minder gelukkig heeten mag, en vast het antwoord op de vraag geven doet ‘in haar diep gevoel.’ Immers, de schoone zegt op, maar op, doch doet het mooi, ondanks dat haar decoratie noch kostuum ondersteunen, en onthoudt zich daarom wijsselijk - het is in het woordeke ‘stand’ fraai aangegeven - van alle, ten minste van te levendig spel, - wat middel blijft haar dus over dan de innigheid, dan het gemoedelijke van hare stem? Hoor het antwoord des dichters:

Wat vrage ik u? De kunst moet ziel, moet waarheid wezen? 
Ziedaar het schrift dat in uw borst geschreven stond! 
Gij hebt in 's Dichters taal zijn diepst gevoel gelezen, 
En gaaft ons weder wat gij vondt. 
De dichter, die zijn zang mogt van uw lippen hooren, 
Herkent, omarmt het beeld, eens in zijn ziel geboren, 
Maar ziet, met hooger glans, 't in al zijn trekken gloren, 
En stamelt, luistrend naar zijn lied: 
‘Déclamatrice! vlei zóó niet!’ 


Gaarne zouden wij de beide eerste regels door gelukkiger uitdrukking vervangen zien, - want een borst, waarin geschreven staat, wil geen aanschouwelijk beeld worden, - maar zijn deze physisch onwaar, de laatste, de loftuiting is het physiologisch, en dat is erger kwaad, dewijl het minder in het oog springt. Laat de schoone nog zoo verrukkelijk declameren, de dichter, zal hij dien naam waardig zijn, moet zijne schepping voor het minst even volkomen begrepen hebben, als zij, die haar veraanschouwelijkt, - neen, dat geschiedt hier niet, - als zij, die haar maar gedeeltelijk weêrgeeft. Er kan dus van geen vleijerij sprake zijn, - wat mag ter Haar tot dat compliment hebben verleid? De half- de tweeslachtigheid der declamatie, welke niet opvoert, welke maar voordraagt, - Schimmel's stuk overtuige u, dat wij juist hebben gezien.
Aldus luidt reeds de aanhef der voorrede:
‘Ik gevoel mij genoopt, het aanbieden van dit produkt vergezeld te doen gaan van eenig voorbericht, waarin ik zoo mogelijk het oogpunt wensch aan te duiden, waaruit

{==197==} {>>pagina-aanduiding<<}
deze proeve moet worden beschouwd. Ik beweeg mij hier op een vreemd terrein. De krachten, die den dramaturg gewoonlijk ter dienste staan, ontbraken mij hier geheel. Eene boeiende intrigue, gepaste effecten waren mij ontzegd, en kon ik voor de plaats, die mij geschonken was, voor het doel dat ik beoogde, ook niet wenschen.
Ik zal de eerste zijn te erkennen, dat deze proeve der dramatische litteratuur weinig voordeel zal aanbrengen; zoo men mij een streven en een konsequent streven toekent, zal men bevroeden, dat ik, naar de begrippen die ik van de behoeften van ons publiek heb gevormd, op geene algemeene sympathie voor dit dramatiesch gedicht durf hopen, daar het slechts tot ééne, schoon zeker niet de minst beschaafde, klasse spreken kan, en niet tot het bonte schouw burgpubliek, dat alle standen onzer hedendaagsche maatschappij vertegenwoordigt. En toch, men verschoone mij, zoo er eenige aanmatiging in steekt, geloof ik niet geheel nutteloos te hebben gearbeid of een schaduwbeeld te hebben nagejaagd.’
Er volgt de reeds overgenomen lofspraak op de wedergeboorte der rederijkerskamers, die gij om den wille des verbands, als het u lust, herlezen kunt, - Schimmel geeft ten slotte nog deze inlichtingen over het ontstaan van zijn stuk:
‘Iets belemmert’ echter den invloed ‘dier kamers. Het is hun gebrekkig systeem, ten opzichte hunner openbare voorstellingen. Zij waren meestal gedwongen zulke dramatische produkten te kiezen, die den toehoorder telkenmale aan een tooneel deden denken, dat hem de door den dichter gekreëerde wereld, zichtbaar zou wedergeven; waar de door den dichter berekende effekten in werking konden komen en dekoratie en kostuum de waarheid der voorstelling hielpen verhoogen.
Ik heb daarom, toen ik de behoeften en eischen der Kamer leerde kennen, dit gedicht ter harer beschikking gesteld; vermeenende dat in haren tegenwoordigen toestand van ontwikkeling, dezen door mij gekozen vorm, de eenige doelmatige zou zijn. De hooge eenvoudigheid der handeling, het gemis van alle tooneeleffekt, was mij in deze geen hinderpaal, dewijl de Rederijkerskamers mij reeds voor lang

{==198==} {>>pagina-aanduiding<<}
het bewijs hadden geleverd, dat ons beschaafd publiek de dramatische poëzij niet verbande, al plonderde de schoone niet de verfpotten van den dekorateur, of de garderobes van den kostumier.’
Bad comes never alone, worse is sure to follow, zegt een Engelsch spreekwoord; maar de noodzakelijkheid om van kwaad tot erger te vervallen, maar het nut, zoo ge met Schimmel spreken wilt, dat de kunst van dit nieuwe genre trekken zal, men houde het ons ten goede, dat wij die niet zien. Een zamenloop van allerlei ellende - onverschilligheid, onkunde, onwil vooral niet te vergeten, - moge ons van den Schouwburg op het Leydsche Plein naar Frascati in de Nes hebben verplaatst, moge ons uit het heilig koor, waarin de god der kunsten alleen verdienste en deugd heette te kroonen, in eene met iedere kermis herschapen groote zaal hebben gebragt, bij een genootschap, dat zich vleit de Struik met der Tijd een Boom te zien worden, wij zullen wel doen te overwegen, dunkt ons, eer wij nog gewigtiger verplaatsingen of veranderingen - niet inwilligen, dat zal men ons niet vragen - maar toejuichen, dat ten minste aan ons staat. Van het opvoeren, van het vertoonen van stukken, hebben wij, den tooneelspelers den rug toekeerende, afstand gedaan, - laten wij ons bij onze rederijkers met opzeggen, met voordragen vergenoegen. De lauweren der actie hangen te hoog, om door hen te worden geplukt, - slechts de bloemen, declamatoren bestemd, zijn binnen hun bereik. Hun veld biedt er veelsoortige en veelkleurige tevens aan. We gunnen hun die allen, van het eenvoudige heidebloempje, waarmede wij het opzeggen van een lief gedichtje zouden willen beloonen, - tot de tuiltjes van violen voor de beurtstemmen van een rei, - tot een twijg frisschen meidoorn voor de vernieuwing der heugenis van eene oude ballade, - tot eene immortelle in de knoopsgaten van een vier of zestal heeren, bij de voordragt eener belangwekkende plaats uit het een of ander treurspel, opgerezen, zoo gij er op aandringt, wij zouden liever zien om een tafel gegroept, want witte vesten en zwarte rokken staan zoo stijf, - tot een schitterenden krans van rozen, mosch of duin, en provence of albast, naar zij 
dier schoone het liefste mogten zijn, welke tranen in onze oogen zou heb-
{==199==} {>>pagina-aanduiding<<}
ben gelokt, door een verhaal met evenveel gevoel weêrgegeven als het geschreven werd. ‘Maar stelt gij dan daar de grenzen der declamatie?’ vraagt men ongeduldig; en als wij eene vraag met eene wedervraag mogen beantwoorden, hernemen wij: Wat spreekt gij van grenzen? geven wij onze gansche letterkunde, ons proza als onze poëzij, den rederijkers niet veil? Slechts de overvloed, waaruit zij te kiezen hebben, kan hun de keus zwaar doen vallen; doch een weinig zin voor orde, en dat vindt zich, zonder dat de afwisseling te grillig en de verscheidenheid te bont wordt. Wij hebben, vreezen we, nog geene goede geschiedenis onzer litteratuur, wij hebben er stellig geene van ons tooneel; hoe zouden zij er ons publiek ontvankelijk voor kunnen maken, door een reeks van meesterstukken aan zijne oogen te doen voorbijgaan, in naar tijd en school en genre gegroepeerde fragmenten, met een woord ter inleiding en aanvulling, door de keizers der kamers op te stellen en uit te spreken, opdat deze toch ook iets mogen doen! Heden de lyrische, morgen de romantische poëzij, - men valt ons andermaal in de rede: men beweert, dat wij slechts veinzen de vraag niet te hebben verstaan; ‘de kamer verlangt stukken voor haar geschreven,’ zegt men. Hoe! van blij-, too- neel-, treurspelen tot kamerspelen terug - een basterd genre op de been te helpen, dat ‘noch boeiende intrigue, noch gepaste effekten duldt,’ - rhetoriek in plaats van poëzij - zamenspraken in paradeverzen, als een lief vriend ze geestig noemde, om aan te duiden, hoe men met de actie tevens van waarheid en warmte, van weldigheid en weelderigheid afstand doet, - vraagt men het in ernst? Er is geen twijfel aan, want Schimmel heeft dien wensch in Gondebald' gehoor gegeven, en zijn talent geplooid naar ‘het gebrekkig systeem der Kamer,’ in plaats van te eischen, dat het 
genootschap uit zijne stukken, en uit die zijner voorgangers opzegde en voordroeg wat het voordragen en opzeggen kon, - en het overige liet liggen! ‘De hooge eenvoudigheid der handeling was mij in deze geen hinderpaal,’ hebt gij het gehoord? Welnu als de Hollandsche roman aan iets arm heeten mag, hij is het aan intrigue en actie; maar bij vergelijking met het Hollandsche tooneel, mag hij aan beide rijk worden genoemd, en zeven achtste van den opgang, door de voortbrengselen

{==200==} {>>pagina-aanduiding<<}
van vreemde dramatisten ten onzent gemaakt, vindt hare verklaring in den overvloed van verwikkeling en bedrijvigheid, welken zij hunner stukken bedeelen! Schimmel zal de laatste zijn het ons tegen te spreken, en toch heeft hij den kostbaren tijd en de niet minder kostbare krachten der eerste jeugd over voor eene saaije dichtsoort, waaraan wij ten onzent waarlijk geen behoefte hebben, - hoe vele stukken zijn kamerspelen, zonder dat het op den titel staat. O genootschappen! die dezen door voorbarig of onhandig toegezwaaiden wierook bij zijn eerste optreden hebt bedwelmd, die genen ter kwader uur den maatstaf in handen gaaft, met hoe weinig men het publiek niet slechts kan voldoen maar verbazen, die den eenen in verwatenheid deedt ondergaan, en den anderen vadzig maaktet voordat hij de hoogte halverwege had bereikt, die beiden om allen waren roem hebt gebragt; wat bedreigt gij onze letterkunde op nieuw in de laatste hoop, ons op eene vernieuwing van ons tooneel nog overgebleven!
‘Gondebald,’ dramatisch gedicht in drie bedrijven, verplaatst ons in Friesland, gedurende dat donkere tijdvak, 't welk er het Christendom met de ondergaande Heidensche wereld worstelen zag. Het is in den zomer van het jaar 754, en wij zijn bij Dockum. Eene tooneelbeschrijving zoude natuurlijk in een kamerspel een hors d'oeuvre zijn, maar daar de ruimte toch zoo min als de tijd kan worden te niet gedaan, waar van menschen sprake is, zoo vernemen wij later, dat we ons in de vorstelijke woning bevinden van Radboud de Tweede, maar hertog van Friesland, sedert Poppo, zijn oom, in den slag tegen Karel Martel, bij het Borndiep, met het leven de onafhankelijke koningskroon verloor. Wij maken er kennis met den opperpriester van den afgod Stavo, en met twee personen van minderen rang: Asge, een hoveling van Radboud, zoo de man er nahield - het boekske geeft dienaar aan - en Stavo, priester van den zoo even vermelden Frieschen plaatsvervanger van den Noordschen Thor. Beide, de wereldlijke en de geestelijke mindere van het drietal, rigten beurtelings het woord tot Hajo, Stavo's eersten outertolk, om hem te vragen, welk ontwerp hem toch zoo atgetrokken maakt, wat hem zoowel in de eenzaamheid des wouds, als in de stilte van den middernacht, wat hem tot

{==201==} {>>pagina-aanduiding<<}
bij de rookende stierenofferande toe bezig houdt en vervult? Hajo's antwoord is gereed in zestig alexandrijnen, die eene bijdrage tot de wereldgeschiedenis leveren, daar zij eenige eeuwen doorloopen. Rome's val voor het geweld van Gothen en Vandalen, - de opkomst, de bloei der Frankische heer schappij, - de daarop gevolgde veete tusschen Fries en Frank, - en de aanvankelijke overwinning der nieuwe godsdienst van den laatsten op de oude van den eersten, worden aangestipt. Het zij verre van ons, te twijfelen aan de historische studiën der leden van de Rederijkerskamer Achilles, maar zou de schildering van den toestand des lands en des oogenbliks, voor hen niet in duidelijkheid, zoude zij in Hajo's mond vooral niet aan natuurlijkheid hebben gewonnen, zoo hij de zaak niet zoo hoog had opgehaald, en hij met den slag bij het Borndiep ware begonnen; zoo hij Radboud's onwil zich in het juk van Pepijn den Korte te krommen, forsch en flink had doen uitkomen? Het geschiedt nu ook, het is waar, maar later en flaauwer, als Hajo zijnen beiden vertrouwden de mogelijkheid der verlossing uit de boeijen van den vreemde vermoeden doet, maar niet dan met behulp van noten, waarin de dichter mededeelt, dat het Christendom bij de Friezen eene nationale antipathie te overwinnen had, als de godsdienst hunner vijanden. Asge en Schelte vernemen niet enkel met belangstelling den opstand, door Hajo beraamd; beide hebben er hun leven voor veil, en de sluwe opperpriester, die zich dadelijk voor den toeschouwer verraadt, in een ter zijde gefluisterd woord, dat men niet slechts voor have, goed en goden, maar ook voor zijne magt strijden zal, zendt zijn beide werktuigen uit, om het volk op te hitsen tegen de kruisen en beelden, die Radboud nog opgerigt liet; ‘het Friesche zwaard,’ zegt hij, ‘verwe zich rood in Christenbloed!’
Het Tweede Tooneel leert ons de betrekking tusschen Hajo en Radboud kennen, zoo als de dichter zich die dacht. Op het ontkennend antwoord, door den priester aan den hertog gegeven, of zijn zoon nog niet is aangekomen, laat de eerste de vraag volgen, of deze reeds deel heeft genomen aan het plan, naar het schijnt door beiden beraamd. ‘Nog niet,’ is het korte, stroeve wederwoord van Radboud, waarover Hajo

{==202==} {>>pagina-aanduiding<<}
zich verbaast, en door het daarop volgende: ‘is u een Elve of Dwerg verrezen?’ den hertog tot eene ontboezeming verlokt, die hare belangrijke zijde heeft. Immers, beurtelings door den priester getergd of gevleid, naarmate hij zich de gevaren van een opstand tegen den tweeden zoon van Karel Martel minder ontveinst, of zich op het omhalen van zoo menig Christusbeeld en het in vlam zetten van zoo menigen tempel in Frieslands duinen te goed doet, logenstraft Radboud eindelijk Hajo's voorspelling der zegepraal hem beschoren, door dezen de verschijning mede te deelen, waarmede Scullt, een der Nornen, hem verwaardigd heeft. Wij, die zoo weinig sympathie hebben aan den dag gelegd voor het kamerspel, waartoe de dichter zich moedwillig beperkte, mogen niet nalaten de poging te waarderen, van dezen vorm ten minste door eene proeve van lyrische poëzij partij te trekken, en schrijven haar daarom gaarne, ook ter afwisseling van ons dor verslag, over:

Neen, Hajo, gij bedriegt me. Ik wilde 't u verhelen; 
Maar 'k zal, gij dwingt me er toe, u de oorzaak mededeelen 
Van mijn angstvalligheid. Ik zag, één dag geleên 
('t Geboomte wierp zijn schaâuw reeds ver naar 't Oosten heen,) 
Aan de oevers neêr van 't meir in diep gepeins verloren. 
Ik woog de kansen na, ons in den krijg beschoren, 
Toen, zij 't door 't maatgeluid der golven aan mijn voet, 
Door 't dansen van de baar, of 't deinen van den vloed, 
Ik de oogen zachtkens look, de loome leden rekte, 
En me als door slaap vermand op 't duinzand nederstrekte. 
Ik sliep.... maar neen, 'k vernam het kraken van het riet, 
Het ritslen van het blad en toch.... ik waakte niet. 
Het is mij onbekend hoe lang ik daar verwijlde; 
Ik hoorde eensklaps een stem.... Zij riep: ‘rijs op!’ Ik ijlde 
Maar neen, 'k vernam haar weêr. Ik open 't oog.... ik staar, 
Wat aanblik!.... Hajo! 't bloed verstijfde in pols en aêr. 


Voor mij op de zilte baren, stilstaande in haar golfgeklots,

Plotsling tot kristal gestollen, stond een vrouw, de bode eens Gods.

Gloeijend purper als de zon heeft, wen ze in 't Westen ondergaat,

En een krans van gouden stralen schittert om 't bedekt gelaat:

Blaauw gelijk 't azuur des hemels, dat geen daglicht bleeken deed,

Rijk doorstikt met zilvren starren is het wijd en golvend kleed,



{==203==} {>>pagina-aanduiding<<}
Even als de brug der Goden, die naar 't Walahalla voert 1

Is de gordel zevenkleurig, die den mantel samensnoert.

Statig wenkt zij, de aarde huivert; langzaam spreekt zij, de aarde dreunt:

‘Treê, treê nader, uitverkooren! dien de God der Goden steunt,

Menschenkind! 'k ben één der Nornen, ongekend aan 't sterflijk oog 2,

Die der menschen daên bepalen, hier beneên en daar omhoog.

'k Word gevleid, want elke stervling vraagt mijn lofen vreest mijn blaam,

'k Word gezocht maar nooit gevonden. - Scullt, de toekomstis mijn naam.

Immers is 't gelaat me omsluierd, 'k ruk voor u het hulsel af,

Lees uw toekomst... Wodan wil het... 't is uw loon, misschien uw straf.’

En het gaas, zoo rijk doorweven 
En omzoomd met smijdig goud, 
Heeft haar vinger opgeheven.... 
'k Word van schrik teruggedreven 
'k Heb het wangedrocht aanschouwd, 
Waar de menschlijkheid van grouwt. 
 
'k Zie 't ontvleescht, het rimplig wezen, 
Door de Zelfzucht geel geverfd, 
Door den Twist, die nimmer sterft, 
Lokies afgrond uitgerezen! 3 
Met de nagels stukgekerfd. 
 
En de borstlig lange haren 
Waar zich de ridder in versteekt, 
Heeft de Wanhoop op doen varen 
En de Wroeging wit gebleekt. 
In de koortsig gloeijende oogen 
Woont de Laster en de Logen; 
Onder 't wringen van de kramp 
Snuift en stuift in de eigen stonde 
Uit den opgespalkten monde 
Sulfervuur en zwaveldamp. 



{==204==} {>>pagina-aanduiding<<}

Raatlend, klaatrend als de donder, onder 't buldren van d'orkaan,

Bij het flikkren van den bliksem spreekt de Godenstem mij aan:

‘Radboud! Hertog der strijdbare Vriezen! 
Hoor, wat de opperste Godheid besloot 
En gebood. 
't Leven zult ge in den oorlog verliezen, 
Als gij het hoog en het heilig gebod 
Stout en hoogmoedig bespot. 
Slechts als de wolf zich vlijt aan uw voeten, 
Als de vorstlijke beer zich spant 1 
In uw band; 
Zal de Frank als verwinnaar u groeten, 
Moogt ge op al uwe vijanden woên, 
De opperste Goden ten zoen. 
Zult ge op hem ook de zege behalen, 
Die uw Wodan de kroon heeft geroofd 
Van het hoofd. 
Duur, wel duur zult ge uw lauwers betalen, 
Vrees niet, Hertog! want u wacht het loon 
In het Walhalla der Goon.’ 


Ik beefde en knielde neêr.... maar stil werd 't om mij henen.

Het Hemelsch licht doofde uit.... De Norne was verdwenen;

Ik waarde in 't duister rond.

Een oogenblik overpeinzens volstaat voor Hajo om de raadselachtige voorspelling ten gunste van zijn ontwerp te duiden. Radboud moge verslagen uitroepen: ‘als ik het teeken ten opstand geve, dan wacht mij de nederlaag,’ anders klinkt het wederwoord des priesters: ‘uwer zal de zege zijn!’ En hij overtuigt er den Hertog van: zijne bondgenooten zijn opgedaagd in Denen en Saksers; het schip, waarmede de eersten aanlandden, voert een wolfskop op den steven; op den standaard der laatsten prijkt een beer. Radboud verklaart zich ten strijde gereed, en Hajo vraagt vergeving, zoo hij straks te hoogen toon tegen zijnen heer heeft aangeslagen. Het is een der gelukkigste grepen in de gansche zamenspraak, want zoo de hertog, met al den edelmoed eens krijgsmans, hem niet slechts vergeeft, maar zelfs gereed is zich over zijne aarzeling te schamen en over zijne laauwheid te

{==205==} {>>pagina-aanduiding<<}
beschuldigen, bij den priester blijkt die bede slechts het middel, om zijn werktuig nog te meer aan te zetten, om zijn slag te zekerder te slaan. Hoe ontsteekt hij Radboud in arren moede, door dezen de toekomst voor te spiegelen, welke hem beidde, als hij den zoon van Karel Martel langer had vertrouwd! ‘Voor u als voor mij,’ zegt Hajo, ‘was de monnikspij al geweven; in de bisschopsstad zou u de kruin worden kaal geschoren; in een klooster zoudt gij voor uw Heer Pepijn liturgiën hebben te prevelen; zoo wèl meent Winfried het met u’ 1! Men ziet het, hij heeft niet te vergeefs een spion naar Utrecht gezonden, die daar veinsde reeds lang bekeerd te zijn. - ‘De laatste Christen worde tot Wodan's eer geslagt,’ besluit de hertog zijn hartstogtelijken wraakkreet; - als vreesde de dichter, dat wij het karakter des priesters nog niet zouden begrijpen, geeft deze in een ter zijde, dat wij Schimmel gaarne hadden geschonken, zijne blijdschap over zijne aanvankelijke zege op het weifelend gemoed zijns meesters lucht. ‘Spoeden we ons dan, heden nog,’ roept hij dien toe; maar Radboud weigert, en regtvaardigt ditmaal zijn uitstel met een woord, den tijd waarin hij spreekt afgeluisterd, en daarom treffend van waarheid; ‘de boschkat,’ zegt hij, ‘meet haar sprong en dan - mist zij nooit.’
Wij zijn het Derde Tooneel genaderd; Gondebald komt haastig op; Gondebald heeft schier geen adem van drift om zijn vader regt te vragen; Gondebald vaart tegen den priester uit, eer hij verklaard heeft, wat hem schrikkelijks weêrvaren is, en Radboud legt zoowel gezond verstand, als vaderlijke waardigheid aan den dag, door zijn zoon kortweg te gebieden: ‘Verhaal wat er geschied is.’ Als het stuk geen kamerspel was, dat wil zeggen, als de declamatie zich niet bij voorkeur in parade-verzen verlustigde, de dichter zou den misgreep niet hebben begaan, om, in schier bijna dertig alexandrijnen, eerst eene schildering te geven, hoe Gondebald door het weegeroep van een schuchter meisje in zijne vischvangst in den vroegen morgen werd gestoord; hoe zij daar, te midden eener ruwe bende, wanhopig neêrknielde,

{==206==} {>>pagina-aanduiding<<}
de kleederen met bloed bespat. Het blijft er niet bij. Tien lange regels zijn naauwelijks voldoende om ons eene beschrijving harer schoonheid te leveren, die met een paar fiksche trekken even fraai doch flinker ware uitgekomen, en in het karakter des jongelings, in zijn gemoedstoestand vooral, natuurlijker zouden zijn geweest. Vijf vierregelige coupletten volgen, altijd van de lippen des haastigen, verontwaardigden Gondebalds. Hij heeft geknield voor de schoone, - hij heeft gebulderd tot de schaar, - hij heeft zijn zwaard getrokken, - en der laatste gevraagd: ‘wat regt zij op het meisje had?’ - Wij kunnen niet overal, waar zij het verdient, de dictie prijzen, en het zou daarom onedelmoedig zijn, als wij hier, waar zij niet dan gelaakt mag worden, al de overige strophes dus omschreven. Alzoo slechts vraag en antwoord. Gondebald: ‘wie heeft het gewaagd de vrijgeborene te boeijen?’ Een priester van Wodan: ‘Ik, ze is eene verspiedster van Pepijn;’ en onder den kreet, dat zij schuldig is, en hij evenzeer, die haar verdedigt, werd zij voortgesleurd naar Hajo en naar Radboud, opdat de opperpriester en de Hertog haar mogen oordeelen. ‘Waar toeft het meisje?’ vraagt de vader, en ‘hier in den hof,’ is het antwoord des zoons, die den last ontvangt haar binnen te leiden, maar eerst nog, op de aanmatiging des priesters, dat hem de regtspraak over de maagd toekomt, eenige woorden met den outerpaap wisselt, waaruit zijn weinige eerbied voor den stand, dien deze bekleedt, duidelijk, te duidelijk misschien, in de oogen springt. Hajo verzuimt dan ook niet, van het oogenblik, dat hij met Radboud alleen blijft, gebruik te maken, om den Hertog voor zijn zoon te waarschuwen, ‘wiens peinzend hoofd’ hij wantrouwt, eene karakterisatie, welke weinig strookt met de uitvallen, die wij tot nog toe van hem hoorden; - maar Klotilde en onze oude kennis, Schelte, de priester van Wodan, treden 
binnen.
‘Zie de aangeklaagde,’ zegt Gondebald; ‘ze is schuldig,’ valt Schelte in; Radboud toont zich weder waardig, zoowel in zijn woord tot het meisje: ‘Vrees niets, want u zal regt geschieden,’ als in zijn opheldering eischend: ‘Ik hoor u aan,’ tot Schelte. Er is gang in de beschrijving van hare gevangenneming door dezen:

{==207==} {>>pagina-aanduiding<<}


Wij deden aan het volk der Goden wil verstaan. 
Wij hitsten ze allen op ten oorlog; en wij wezen 
Ze op Stavo's raadsbesluit, dat Hajo had gelezen, 
En Vriesland zegepraal en roem voorspelde. Lang 
Was mij het spreken niet vergund. Een koorgezang 
Trof 't oor. Wij wendden ons verbaasd, want zie, daar nadert 
Een kleine en bonte schaar, wis te Utrecht saamgegaderd, 
In kunne en ouderdom verscheiden, maar voorzien 
Van kruis en misboek, ook van Frankiesch staal misschien. 
Mijn dienrenstoet blikt me aan en rilt en trilt van woede. 
‘Bloed wischt alleen den smaad; dat Christus hen behoede,’ 
Zoo brult de vrome Vries. Nog eer 'k gesproken had, 
Was reeds de kling gezwaaid en Vrieslands grond bespat 
Met heilloos Christenbloed. De lage lafaards vloden 
Alleen een tengre knaap bood weêrstand; 't aantal dooden, 
Rondom hem heen verspreid, getuigde van zijn moed. 
Hij hield een maagd omarmd, bezoedeld met zijn bloed. 
Zijn arm verflaauwde in kracht. Een slag van 't zwaard, verwoeder 
Dan de andren, en hij zonk.... 


Het meisje zucht, naauw hoorbaar: ‘hij zonk, hij zonk, mijn broeder!’ en is de dichter er te regt over gegispt, dat hij hier niet duidelijker heeft doen uitkomen, dat die jongeling slechts haar broeder in het geloof, haar broeder in den Heere was, wij mogen hem den lof niet onthouden, dien hij voor de opvoering van den jeugdigen held verdient, daar deze al wat die groep anders, in zulk een tijd, door Friesland omdolende, onwaarschijnlijks zou hebben, wegneemt, en door zijn moed hare verschijning mogelijk maakt. Hajo gunt ook ditmaal den hoorder niet, zelf op te merken, dat Schelte zijn last vervulde, dat hij de vonk tot vlam aanblies, maar zegt het hem weder in een ter zijde, en eindelijk gaat het verhoor zijn gang. Het meisje antwoordt Radboud op zijne vragen, dat zij Klotilde heet, dat zij eene vrijgeborene Friesche is, en als de Hertog zich over den uitheemschen klank van haren naam verbaast, voegt zij er bij, dat zij dien van een Frank ontving, aan wien zij eindeloos meer verschuldigd is; dat zij vroeger den Frieschen naam Heila droeg. Hajo verwijt haar die verloochening haars vaderlands: wis deed zij het Wodan evenzeer; - ‘bij de Goden!’ roept de Hertog uit, ‘bij de Goden bezweer ik u, antwoord mij naar waarheid!’

{==208==} {>>pagina-aanduiding<<}
- ‘Wees gerust!’ tart hem Klotilde, ‘ik zou ook zonder die bezwering geen logen op mijne lippen nemen, arme Vorst! wat is heel uwe schaar van goden? Één God, een Vader heb ik daarboven!’ Gondebald jammert, dat zij verloren is; Hajo klaagt haar van godslastering aan, en als nu Radboud tegen den Christus heeft uitgevaren, minder in den geest zijner eeuw, dan in een toon, die eigenlijk van geenen tijd is, en Klotilde hem in de rede is gevallen met een: ‘hou op,.... ik ben Christin,’ dan is haar vonnis geveld, dan beslist de Hertog, dat zij den volgenden dag op het feest van Wodan sterven zal, en de gordijn valt, neen, de rederijkers buigen zich, om na eene pauze weêr op te treden, - waar is niet volkomen duidelijk.
De waarschijnlijkste gissing doet ons, bij den aanvang des Tweeden Bedrijfs, Klotilde weder in de woning van Radboud aantreffen, vermoedelijk in een vertrek, tijdelijk tot kerker ingerigt. Zij is alleen; haar zang of haar zucht klinkt als volgt:

Hoor, 't gejoel komt langzaam nader, 
En de Vries vraagt Heilaas dood; 
Dat Gods engel bijstand bood! 
't Bloed slaat mij terug in de ader; 
't Leven is der jonkheid zoet, 
Maar de Heere vraagt mijn bloed. 
 
Heere! 'k moet het liefste geven; 
Laat mij 't Heere! kon het zijn, 
Spaar het zwakke maagdelijn. - 
Maar mijn Heiland gaf Zijn leven; 
Neen, Klotilde weifelt niet, 
Heere! dat Uw wil geschied'! 
 
'k Laat den lieven vader achter, 
Die mij 't brood des levens schonk; 
Welk een smart zoo 'k hem ontzonk! 
Heer! wees Gij zijn trouwe Wachter, 
Of, hij draagt reeds lang zijn kruis, 
Roep hem op naar 's Vaders huis. 

{==209==} {>>pagina-aanduiding<<}

En die jongling!.... 'k laat ontglippen.... 
Ja, hij is mij dierbaar, Heer! 
Spaar voor hem.... hij mint mij weêr.... 
'k Zet den beker aan de lippen; 
Dat Uw wil, de mijne niet, 
Dat Uw wil alleen geschied'! 
 
Stil; zwijg stil, gij stem van 't harte; 
'k Draag de gouden martlaarskroon, 
Bij den Vader en den Zoon, 
'k Win haar door één uur van smarte; 
Dat mij 's Heeren kracht verzell', 
Blonde jongling! vaar, vaarwel. 


Indien de dichter zich met belangstelling voor zijne heldin heeft gevleid, waarom verzuimde hij dan het eenige middel om die voor haar te verwerven, eene volkomene veraanschouwelijking van haren toestand? Gondebald heeft ons Klotilde als schoon geschilderd; - in haar verhoor door Radboud heeft zij zich vroom betoond; - in dezen monoloog wordt op hare betrekking tot Bonifacius en Gondebald gezinspeeld; - maar begrijpt gij Heila-Klotilde, of gij haar hadt gekend? Vindt gij het te veel gevergd, laat ons de vraag anders voordragen: is deze Christin uit de heidenen, in de achtste eeuw, door den dichter historisch en physiologisch waar gedacht en gevoeld en flink weêrgegeven? Helaas! beide hare gehechtheid aan het leven en hare liefde tot den Heer worden ons in gemeenplaatsen geopenbaard; er is niets geindividualiseerd, noch hare geboorte, noch hare geschiedenis, noch haar geloof. Het is eene bedenking, die, gedurende het bezoek dat Gondebald in het Tweede Tooneel bij haar aflegt, telkens toeneemt; hoe lang hij ook met haar spreke, zij komt er in geen eigenaardiger licht door uit. Zij dankt hem voor hare redding - te regt herinnert hij haar, dat hij haar niet bevrijd heeft. ‘Het was mijns Heeren wil,’ zegt ze. Hij wenscht, dat men haar hadde vermoord, dan zou hij haar gewroken hebben, - thans is zelfs de wraak hem ontzegd. ‘De wraak behoort den Heer,’ valt zij in. ‘Vloek hen die u vervolgen,’ roept hij in zijne radeloosheid uit. ‘Mijn God beveelt het lijden,’ is haar wederwoord. Gon-
{==210==} {>>pagina-aanduiding<<}
debald bekent, zijns ondanks, zijn afschuw van Wodans leer. ‘Treê nader!’ zegt ze. En nu meent ge, dat gij zult hooren, hoe zij tot Christus gekomen is; neen, het blijft bij antithesen; hij: ‘tyrannen zijn de goôn!’ zij: ‘de Christen heeft een Vader!’ hij: ‘ik vrees der goden macht;’ zij: ‘ik heb mijn Vader lief!’ en zoo gaat 
het voort, tot Gondebald haar toevoegt, dat ze slechts naar de martelkroon staat, en Klotilde hem verzekert, dat zij alles derven wil, ‘alleen haren Heiland niet.’ Eindelijk neemt de jeugdige man zijn toevlugt tot een ander middel; hij tast hare zwakste zijde aan, in de schildering van den vreesselijken dood, die haar verbeidt; ‘blijf Christus in het harte getrouw, verloochen hem slechts met de lippen.’ - ‘Die mij belijden zal voor de menschen, dien zal ik ook belijden voor mijnen Hemelschen Vader,’ klinkt het hem toe; maar hij laat des ondanks niet af, hij vermeidt zich in eene uitvoerige voorstelling, hoe zij zal worden gemarteld, als wist ‘de vrijgeborene uit Vriesland’ dit niet, als was zulk een dood in de achtste eeuw zoo groot eene zeldzaamheid, als hij u en mij in de negentiende eeuw zijn zou. Zij wankelt - hij herhaalt den volkomen onzedelijken voorslag, slechts met de lippen Christus af te zweren; maar als hij meent overwonnen te hebben, zegeviert in haar het beter beginsel; ‘neen,’ zegt zij, ‘de logen zij verre van mij!’ Gondebald heeft geen begrip van die trouw; ‘uw harte is verstaald,’ verwijt hij haar, en op hare inderdaad treffende verklaring, dat de kamp haar ligter vallen zou, zoo zij minder menschelijk voelde, dat zij de liefde wèl kent, maar God meer lief heeft dan hem, volgt eene ontboezeming van Gondebald's eerbied voor zulk een geloof, volgt eene schets, wat het leven voor hem aan hare zijde had kunnen worden, welke wij er niet om hadden behoeven te missen, zoo Klotilde's geschiedenis op den voorgrond ware gebragt, zoo haar gemoedstoestand even oplettend ware bespied als getrouw beschreven. Of gelooft gij niet, dat het dan waarschijnlijker zou zijn geweest, dat zij Gondebald ‘bijna bewoog een Christen te worden?’
Radboud en Hajo verrassen het paar, tot verbazing van den eerste, schoon de laatste het hem had voorspeld. Gondebald verzekert zijnen vader, dat hij Klotilde wilde redden,

{==211==} {>>pagina-aanduiding<<}
en beproeft nogmaals haar in een lagen logen te doen stemmen! De jeugdige Christinne weigert het, en verkeert zelfs van verdedigster van haar geloof in aanvalster van Wodan; ‘zij veracht de godenschaar, door menschenhand gemaakt; zij veracht de logendienst, door bijgeloof begonnen endoor heerschzucht onderschraagd,’ - voelde de dichter niet dat zijne heldin hier uit den toon viel? Gondebald roept te regt verschrikt: ‘Klotilde!’ Hajo verbaast zich, als de honderd en eende priester op de planken, dat de donder bij zulk eene lastertaal niet rommelt, liever, dat de bliksem de lasteraresse niet nederschiet. Radboud beveelt, dat men haar op de houtmijt brenge; - de dood door het staal zou te zacht eene straf zijn! - Het is een ongelukkig tooneel; want overschreed straks Klotilde de grenzen harer vroomheid, in haar vrouwelijk karakter aangewezen, Gondebald gaat zich nu te buiten in begrippen boven zijne eeuw; hij verklaart die offerande voor moord; hij zou de goden haten en vloeken, als hij gelooven kon, dat zij dien geboden. Eindelijk komt de beurt der vervoering ook aan Hajo; hij wil Gondebald doen gevangen nemen, om dien laster; ‘volgens de oude Friesche wetten moest hij,’ voegt de dichter er in eene noot bij, ‘die eene heilige plaats schond, aan die Godheid worden geofferd, waaraan zij gewijd was. In eenige gevallen kon de dood der Koningszonen, ja der Koningen zelfs geëischt worden.’ Radboud voorkomt dit echter, door Hajo te verbieden zich aan 's Hertogs erve te vergrijpen, door hem in het jeugdige Christenmeisje zijne prooi te gunnen, en Klotilde treedt af, met de volgende woorden tot Gondebald:



Vaarwel.... ween niet om mij.... het sterven is gewin -

Door de enge poort des doods trede ik de woning in

Mijns Vaders. Dat ook gij - het is mijn laatste bede -

De waarheid kennen mocht; de Heer schenke u Zijn Vrede.

'k Ga; den strijd gestreden! 
'k Heb den Heer gebeden, 
En Hij heeft verhoord. 
‘Die in Mij gelooven 

{==212==} {>>pagina-aanduiding<<}

Leven eeuwig boven.’ 
Ik geloof Zijn Woord. 
 
Nietige aardsche schatten! 
Wie, wie kan bevatten, 
Wat ons dáár behoort? 
‘Die in Mij gelooven, 
Juublen eeuwig boven.’ 
Ik geloof Zijn woord. 
 
Nimmer, nimmer scheien! 
'k Zie de scharen reien, 
'k Ben genood ten feest. 
‘Die in Mij gelooven 
Kroont de Vader boven.’ 
Heer! ontvang mijn geest! 


Er is weinig economie in de dispositie; want wat blijft Klotilde op den brandstapel meer te zeggen over? Zij moet noodzakelijk in herhalingen vervallen. Het volgend Vierde Tooneel is bestemd, ons beide, Radboud en Gondebald, nader te leeren kennen, ons volkomen in te lichten over het standpunt, waarop vader en zoon tot de dienst van Wodan staan. De hertog vraagt zijnen toekomstigen erfgenaam, of hij zich bij zijn gebed naar het Noorden of naar het Oosten keert - of hij nog Germaan is gebleven, of reeds Christen geworden? Gondebald smeekt voor alle antwoord slechts om genade voor Klotilde, doch springt fluks eene eeuw of wat over, om zijnen vader te verwijten ‘dat bij dezen het verstand op het harte zegepraalt,’ om dezen te leeren, ‘dat het Hoogste Wezen slechts Liefde zijn kan.’ Radboud bezweert hem te bekennen, dat hij reeds Christen is, - hij waagt er niets bij dit te doen aan zijnen vader, - en laat er toch ijlings op volgen, dat hij mag sidderen en beven, daar hij als Vorst gerigt zal houden. Gondebald verklaart zich gereed de straf te ondergaan; ‘leer uw vader kennen,’ zegt nu Radboud weêr; waarom niet: leer het den Hertog doen? - want de Friesche Vorst waarschuwt zijnen opvolger, dat hij een speelpop der Franken zal worden, als hij zich tot het Christelijk geloof bekeert; ‘blijf bij uwe goden,’ heet het ten slotte, ‘het

{==213==} {>>pagina-aanduiding<<}
is uw zelfbelang!’ Gondebald verzekert hem, dat hij nog geen Christen is, maar louter de logendienst zijner priesters heeft afgezworen; als hij ooit bekeerd mogt worden, dan heeft hij van Klotilde geleerd, dat ook te bekennen! Voor zijne zedelijkheid heeft de zamenspraak met haar dus vrucht gedragen, al hebben wij er u misschien mede verveeld, als met dezen korten inhoud des gespreks tusschen vader en zoon, waaruit wij, met welke groote woorden Radboud het ook besluite, ‘slechts eene spanne gronds te willen of het halve werelddeel,’ waaruit wij ten slotte toch weinig meer leerden dan wij reeds wisten, dat de Hertog slechts uit staatkunde heiden is, dat de zoon nog tot geenerlei overtuiging, dan weêrzin in Hajo's wil is gekomen.
Asge, - van wien wij sinds het Eerste Tooneel des Eersten Bedrijfs niet meer hoorden of zagen, - Asge, de dienaar van Radboud, breekt het onderhoud tusschen vader en zoon af, om den Hertog de aankomst van Bonifacius, den Bisschop van Utrecht, te melden. Radboud roept uit: ‘hoe! verklaar u....’ Gondebald, nog geheel van Klotilde vervuld, vraagt driftig: ‘spreek, is zij gered?’ maar Asge laat hen wachten, tachtig, negentig alexandrijnen lang, - eens aan het verklaren en aan het spreken, doet hij het naar lust. Verre zij het van ons te loochenen, dat er fraaije verzen schuilen in de flinke natuurbeschrijving, als Hajo, onder den heiligen eik, den wenk der Asen over de hun bestemde offerande, over de Christenmaagd verbeidt; verre van ons, die zelfs in Hajo's aanspraak tot het volk, als hij zich gereed maakt tot den gruwel, voorbij te zien; maar het gezond verstand had Schimmel kunnen en moeten zeggen, dat die uitvoerigheid hier misplaatst mag heeten, om het ongeduld van hen, voor wie het verhaal in de eerste plaats is bestemd; omdat wij, toehoorders, er ons niet bij kunnen weêrhouden te vragen, waarom juist het belangrijkste buiten het bereik onzer blikken voorvalt, waarom het ons maar wordt verteld? Als beide, Radboud en Gondebald, hem dan ook te regt in de rede zijn gevallen, daagt eindelijk, altijd in Asge's beschrijving, Bonifacius op; hij heeft Klotilde herkend; hij weert de knods des opperpriesters van haren schedel; hij zegt der schare, dat hare goden magteloos zijn, dat zijn God ook haar God is! Op, vlogen de bijlen

{==214==} {>>pagina-aanduiding<<}
der wilde Friezen, op; doch Asge zelf heeft medelijden gevoeld met den eerbiedwaardigen grijsaard, die, door hem gered, zich eerst beroept op een karakter, dat hij, dunkt ons, fluks had moeten kond doen; ‘hij is afgezant der Franken!’ Vergeefs heeft Hajo hem des ondanks te lijf gewild; ‘laat ons vrij,’ heeft Bonifacius gezegd, ‘en geleid ons naar uwen Vorst, Klotilde is onderdaan van Pepijn,’ en zij komen. Gondebald vraagt nog eenmaal, of het meisje is gered, en als hij verneemt, dat hare koorden zijn losgestrikt of doorgehouwen, stuift hij weg om haar het eerste welkom te brengen.
Radboud blijft een oogenblik met Asge alleen, opdat de toehoorders weten zouden, dat de Vorst op den Vader heeft gezegevierd, dat hij Gondebald zal prijs geven, als de wet zijn dood eischt, - en Hajo en Bonifacius verschijnen. ‘Welke is uw last?’ vraagt Radboud den laatsten, zoodra deze hem verklaard heeft, door den zoon van Karel Martel gezonden te zijn, en Bonifacius herneemt, dat hij gekomen is als knecht des Allerhoogsten, om de zaadkorrels uit te strooijen, bestemd honderdvoudig vrucht te dragen:

Het Zuiden dient den Heer! den Christus, Levensvorst, 
Behouder, Leeraar, Vriend. Hij kende alleen het Wezen, 
Wiens naam door 't schepslendom gespeld wordt, noch gelezen; 
Die, Meester van 't heelal, van Hemel, Aarde en Hel, 
De wolken koos ten troon, en de aard tot voetschabel. 
 
Hij is Één, Almachtig, Eeuwig in Zijn grenzenloos gebied, 
Hij riep licht uit duisternisse, Hij schiep waerelden uit niet; 
En de bliksem is Zijn dienaar, en de donder is Zijn stem, 
En Hij wandelt op de starren.... Stervling! kniel en beef voor Hem. 
 
Hij is Vlekloos, Rein en Heilig en de Rechter over 't kwaad. 
Zelfs de Cherub, tolk der Almacht, dekt, omvleugelt zich 't gelaat. 
Bij Zijn aanblik siddert d'Engel, trilt en weent de Booze een traan; 
Hield Hij met den mensch gerichte, niemand, niemand zou bestaan. 
 
Hij is Goedheid, Hij is Liefde... dit verkondigt ons de Zoon, 
Één en Eeuwig met den Schepper, Koning op den waereldtroon. 
Wantde Zoon, in't kleed eens dienstknechts, heeftaan deaard van Hem getuigd 
Dat Zijn naam is Allervader.... Allervader! menschdom juicht. 

{==215==} {>>pagina-aanduiding<<}

En die Zoon heeft mij verkoren, tot Zijn dienaar, tot Zijn tolk.... 
‘Predikt Mij en Mijn geboden, door alle eeuwen, ieder volk.’ 
't Was Zijn laatst bevel op aarde.... maar tot Hij ons weêr verschijn', 
Geldt het: ‘die in Mij gelooven, zullen eeuwig zalig zijn.’ 


Onwillekeurig heeft de dichter zelf eene fijne kritiek op de holle galmen geleverd, door hen geene andere uitwerking toe te kennen, dan Hajo te doen vragen, of het dus wel het doel der zending van Bonifacius was, de nieuwe leer in Friesland in te voeren? Want de toeschouwer is geen oogenblik dupe van Radbouds daarop gevolgde weigering aan dezen, den grijsaard te laten gevangen nemen, van de bereidvaardigheid, waarmede hij den gezant van Pepijn zijne hulp belooft. Immers, als Bonifacius daarop verklaard heeft morgen op Frieschen grond het Sacramentsfeest te zullen vieren; als hij daarop, van zijnen ouderdom gewagende, betuigt te zullen werken zoo lang het dag is, en eindelijk, zich de vroegere pogingen herinnerende, om de wilde Friezen te bekeeren, de gelijkenis van den Zaaijer paraphraseert, dan ontsnapt den Hertog geen woord, dat van aandoening des gemoeds of overtuiging des verstands getuigt. Hoe zou het ook kunnen zijn? Radboud herneemt slechts, dat die arbeid, herhaalde malen beproefd, maar telkens mislukt, voor zijn leeftijd te zwaar is, - geeft hem, ja, op de opmerking, dat Klotilde Frankische onderdane is, deze vrij, - belooft misschien morgen het woord te zullen aanhooren; maar besluit het Tweede Bedrijf, als vader, Gondebald waardig, waar deze Klotilde in veinzen het middel ter harer bevrijding aanwees, met de beteekenisvolle woorden tot Hajo gerigt:

De boschkat meet haar sprong, en dan, dan mist zij nooit. 


Het Derde Bedrijf - verheugt het u, dat wij er vast toe genaderd zijn? - het Derde Bedrijf wordt geopend door een tooneel tusschen Asge en Gondebald, waarin plaatsen voorkomen, die onze verwachting van den dichter regtvaardigen, al kunnen wij hem ook zelfs voor dit gedeelte van zijnen arbeid geen onvoorwaardelijken lof toezwaaijen, al moet ook hier de gisping der hulde op den voet volgen. Voor

{==216==} {>>pagina-aanduiding<<}
den aanhef hebben wij onverdeelde bewondering veil, of kent gij vele fragmenten, die in flinkheid van voorstelling halen mogen bij de hier beschreven betrekking van een vrijen Fries op een Frieschen vorstenzoon:

asge. 
 
De dienaar van uw Huis, het edelst van het Noorden, 
Weent thans een bittren traan. 
 
gondebald. 
 
Van waar die droeve woorden? 
Zij spellen me onheil! Zijt ge een Vries en weent ge? Knecht 
De malie dekke 't lijf; ga, stort u in 't gevecht 
En hef de heirbijl op in felgenepen vingeren, 
Om haar op 't sneeuwwit hoofd des grijzaarts neêr te slingeren, 
Of op de gouden lok der maagd. Wat mart ge? Voort. 
De Priester hitst u aan en Stavo wil den moord. 
 
asge. 
 
'k Heb steeds voor u gewaakt en voor uw Huis gestreden, 
Zoo als mijn vaadren reeds het voor uw vaadren deden; 
En hortte 's vijands drom met Vrieslands leger saam, 
Dan was mijn aanvalskreet, altoos Vorst Radbouds naam. 
En vaak gelukte 't mij de looden knots te keeren, 
Eens vijands bliksemflits op 't schilddak af te weeren, 
Die, zoo hij treffen mocht, het dierbaar legerhoofd, 
Tot aan het bekkeneel den schedel had gekloofd. 
Dan dankte ik de Asen, bij 't gekletter van de zwaarden, 
En bad, of Zij den knecht nog lang in 't leven spaarden, 
Den dienaar voor den Heer. Mij zwol de borst van trots 
En 'k vloog de rijen door, als bô des Oorlogsgods. 
Of was de stonde daar, dat in de breede hallen, 
De woudschrik, 't everzwijn, door 's jagers spriet gevallen, 
En onder 't hoongelach der dienrenrij, ontweid, 
Ten disch werd aangebracht, tot feestmaal toebereid; 
En als het gerstebier dan tintelde in de hoornen, 
Men de eere dronk der Goôn, der in den strijd verloornen, 
De Skald, de Drapa zong, wijl 't Radboud had verdiend, 
Dan stemde ik dreunende in, want ik was Radbouds vriend, 
En thans.... wat gruwlen zie 'k.... twist, afval, nijd te gader. 
De vader haat den zoon, de zoon verlaat den vader, 
De vader dient de Goôn, de zoon vereert het Kruis, 
't Spelt Vrieslands ondergang, den val van Radbonds huis. 



{==217==} {>>pagina-aanduiding<<}

Welk een anderen indruk zou ons verslag maken, indien het dramatisch gedicht meer plaatsen aanbood als deze, waarin tijd en toestand de uitdrukking des gevoels hebben gekleurd en getint, waarin wij, hoe vele eeuwen er ons ook van scheiden, ons verbeelden kunnen, de natuur op de daad te betrappen. Gondebald roept Asge: ‘niet meer, niet meer!’ toe, als vreesde hij zich te zullen laten verteederen; ‘verhaal mij liever,’ voegt hij er bij, ‘werwaarts de oorlogsdrom, die ik vergaderen zag, getogen is; verhaal mij vooral, of Heila werd bevrijd?’ Te regt verbaast de getrouwe Fries er zich over, hoe Gondebald het hem vragen kan; hij heeft haar immers in zijne armen gesloten, toen Bonifacius haar had bevrijd? ‘Voor dezen nacht,’ verzekert Asge hem, ‘is zij in dit huis geherbergd geworden.....’ - ‘O dat zij dan verder vliede!’ roept de jongeling uit; ‘neen, te wapen! te wapen! Gij kent Hajo's, gij kent des Hertogs opzet niet!...’ - ‘Radboud handhaaft den vrede met Pepijn,’ herneemt Asge. ‘En het krijgsvolk, in de avondschemering uitgezonden,’ valt Gondebald in, ‘om de Christenen, in eene hinderlaag gelokt, te slagten!...’ Wie het geloove, Asge niet; Gondebald moge in ieder Fries een vijand zien, sedert ieder Fries in Gondebald een afvallige ducht, wat hem zelven betreft, hij verwijt zich, zwak genoeg geweest te zijn, den Christengrijsaard te beschermen; hij heeft de ellende over het huis zijns meesters gebragt. Gaven de Goden, dat hij Gondebald aan de tooverkracht, door Heila-Klotilde op dezen uitgeoefend, onttrekken kon! Hij smeekt hem, beider beeld uit zijn hart en zijn hoofd te wisschen; gij vermoedt het antwoord van den Frieschen Vorstenzoon. Het is echter meer dan eene weigering; het is eene voortzetting zijner bekeeringsgeschiedenis tevens. Zonderling genoeg begint deze met een verwijt aan Asge, dat hij de liefde niet kent; 
de liefde, die vader, moeder, goden, die zich zelve vergeet, als zij knielt voor haar, die maar eene stervelinge schijnt! Waarlijk, hij mogt zijne eeuw vooruit heeten! Welke groote oogen Asge ook opzette, hij is eerst aan het begin zijner verbazing; ‘meer dan vrouw, meer dan mensch is zij, die ik beminne,’ vaart Gondebald voort; ‘voor haar is de waarheid onthuld, zij is bodesse des onbekenden Gods. Als ik haar verloor, zou ik

{==218==} {>>pagina-aanduiding<<}
in mijne zee van twijfelingen terugzinken; maar ge begrijpt mij niet....’ Hier ware een ‘neen, neen,’ van Asge juister geweest, dan het: ‘spreek, spreek,’ dat hem Schimmel in den mond legt; maar genoeg, het leidt tot de gemoedsuitstorting van Gondebald, welke met deze inderdaad fraaije plaats begint

Niet waar? gij zijt gelukkig... en de vrede 
Woont in uw boezem... Gij hebt Goden, en uw bede 
Stijgt met des offers walm naar boven. Gij hebt moed 
Bij 't wassen van den nood, want voor- en tegenspoed 
Daalt van de Goden neer, de Vorsten aller volken. 
Wanneer de donder gromt, door de opgekruide wolken, 
De schicht des bliksems flitst, vereert gij Stavoos macht. 
Wanneer de stormwind blaast, met onweerstaanbre kracht, 
Door 't luchtruim snerpt en giert, en breidloos in zijn woede 
De waatren opzweept en ze geeselt met zijn roede, 
Of hinkelt over 't woud en wervlend voorwaarts rijdt, 
En de eikenstammen schaaft en de olmen nedersmijt, 
Verneemt gij Nerduus stem. Gij huppelt in de speeren, 
Door d'oorlog scherp gevlijmd; gij kunt den dood braveeren; 
Wie 't meest verslagen heeft, valt de eereplaats ten deel, 
En drinkt in Wodans huis, uit 's vijands bekkeneel, 
De onsterflijkheid zijns roems. 
Maar ik bezit geen Goden. 
Ik zag wat logen was... Ik ben de boei ontvloden... 
Toch wenschte ik, dat de knaap nog eens de baan begon, 
En wat hij logen heet als waarheid eeren kon. 
na eene pauze. 
Ik gaf wat ik bezat... wat zal 't verlies vergoeden? 
Niets, niets ontving 'k in ruil... 'k mag twijflen, 'k mag vermoeden, 
o Zoo geen God bestond, die 't Al ten aanzijn riep, 
Dan zou 't een weldaad zijn, zoo 't menschlijk brein hem schiep. 


Hoe de dichter zich heeft kunnen weêrhouden, bij dien laatsten regel, den staf over zijn held uit de achtste eeuw, te breken, is ons een raadsel, - of hoort men er geene vertaling in van:

Si Dieu n'existait pas, il faudrait l'inventer! 



{==219==} {>>pagina-aanduiding<<}

Hij vaart voort te wenschen, dat Klotilde hem aan den voet des Kruises moge brengen! - en Asge verzekert hem, dat hij hem beklaagt, maar niet verdoemt, en vraagt hem nogmaals, of die maagd hem geven kan wat hij ontbeert? Gondebald antwoordt met de beschrijving van een visioen, dat wij geheel overnemen.

't Is slechts door haar, zoo hier de ruste wederkeert. 
Hoor Asge, 'k wil aan u mijn nachtgezicht verklaren; 
Zoo 't meer waar' dan een droom... het zal u openbaren 
Hoe hoop en twijfling beî zich wisslen in mijn ziel, 
Waar de eerste sprank van licht verkwikkend nederviel. 
Toen Hajo naar den Vorst den Bisschop heen geleidde, 
IJIde ik naar 't buitenplein... Ik zag Klotilde, ik breidde 
Mijne armen naar haar uit; zij zonk me aan 't bonzend hart; 
Voor 't heil van zulk een stond vergat ik jaren smart. 
De wachters zien het aan en zijn geroerd. Te spoedig 
Keert Utrechts Kerkvoogd weer. De speeren ramlen... moedig 
Treedt hij de rijen door. ‘Mijn dochter! wij zijn vrij, 
Wij tijgen morgen voort.’. Zij wendt het hoofd naar mij. 
Zij wenkt mij 't afscheid toe; haar oog laat tranen glippen, 
Terwijl het bang vaarwel haar wegsterft op de lippen. 
Ik vat haar hand... ik snik: ‘Klotilde! keer, o keer!’ 
Zij lispelt: ‘zie omhoog, dáár zien we elkander weer.’ 
Zij gaan... mijn boezem hijgt... Zij laat mij hooploos achter; 
Ik dring den krijgshoop door... Ik roep den slotpleinwachter: 
‘Bind, bind mijn strijdhengst los’ het woelt het wart me in 't brein. 
Ik werp me op 't traplend paard, dat kuilen groef in 't plein. 
 
asge. 
 
Gij woudt haar wederzien, maar onder Scheltes hoede, 
Die haar beschermen moest voor de opgeruide woede, 
Verliet ze uws vaders huis; voor 't minst het had den schijn. 
Maar beiden keerden weêr, 't moest u verborgen zijn 
Aan de andre zij van 't slot - en dank zij Scheltes zorgen, 
't Verblijf der Christenmaagd bleef Gondebald verborgen. 
 
gondebald. 
 
Ik spoor mijn klepper aan... ik laat de teugels vrij, 
Hij schiet ze briesschende uit en streeft de stins voorbij. 

{==220==} {>>pagina-aanduiding<<}

Hij stampt en hij steigert, den schedel geheven, 
En druipend en rookend van 't lillende schuim. 
In snelheid den pijl van het peeskoord gedreven, 
In snelheid den bliksem die flitst door het ruim. 
 
Met de ooren gespitst en den vuurblik in de oogen, 
En waaiend en wuivend met manen en staart; 
De kei, die weerstaat, dwarrelt op naar den hoogen, 
Verpletterd, verbrijzeld, vergruisd in zijn vaart. 
 
Nog scheen 't mij te traag toe... 'k wou de aarde vergruizen, 
Door hoefslag vergruizen! Ik rek me aan den toom, 
Want sneller nog vloot mij het bloed door de buizen; 
De vlucht van den arend scheen mij nog te loom. 
 
Een naamloos verlangen dreef me aan, en ik rende 
Den stormwind voorbij in zijn spoorloze vaart. 
Ik zocht in de schepping den groote' Onbekende, 
Ik riep: ‘noem den Naam van den Heere der aard.’ 
 
De schepping was stom en zij kon niet verkonden, 
Wie Hij was, die alles uit niet had gewrocht. 
De God, dien Klotilde de maagd had gevonden, 
Mijn mond wou belijden, mijn harte nog zocht. 
 
En 'k geesel den klepper met sporen en teugels. . . 
Ik bid: ‘noem Zijn titelen, heilige rij! 
Die zweeft in de sfeeren op adelaarsvleugels.’ 
Niets andwoordt... ik krijt: ‘o Vernieling voor mij!’ 
 
‘Een eeuwige sluimring. Hij is niet, de Schepper!’ 
En sneller ging 't voorwaarts. Wat stemgeluid!... Hoor! 
Hoe trilt en hoe huivert de moedige klepper, 
Hoe slaat hij de hoeven terug in het spoor! 
 
Een jongling in de vaag van 't leven 
Staat voor mij. Vriendlijk lisplend: ‘Keer.’ 
Ik voel mij 't hart van eerbied beven; 
Ik buig mij voor den Godstolk neer. 
'k Beschouw eerbiedig 't heerlijk wezen; 
'k Had reeds in 't oog, op mij gericht, 
In 't schoon en vlekloos aangezicht, 

{==221==} {>>pagina-aanduiding<<}

Een Geest uit hooger sfeer gelezen. 
Een broederlach omzweeft den mond, 
Die Liefde als 't Hoogst gebod verkondt. 
Een krans van gouden blaadren tooien 
Zijn voorhoofd, hooggewelfd en breed; 
Ik kus den zoom van 't opperkleed, 
Dat, blank als sneeuw, in wijde plooien, 
Hem van de ranke schoudren gleed. 
‘De Heer wou 's dienaars wensch vervullen, 
Zendt u, wien Twijfel 't hart verscheurt, 
Zijn Tolk om u 't geheim te onthullen,’ 
Sprak de Engel, lang door mij betreurd, 
Terwijl de lok, in rijke krullen 
En glinstrend ravenzwart gekleurd, 
Met balsems uit het Oost doorgeurd, 
Heur schatten 't windjen aan kwam bieden, 
Dat haar met eerbied kust en beurt. 
‘Gij hebt gezocht en hebt gevonden, 
De Zoon is ook voor u gezonden, 
De Zoon stortte ook voor u zijn bloed. 
Hij heeft de reine maagd verkoren, 
Zij zal u 't woord des heils doen hooren, 
Ga, plaats u aan Klotildes voet. 
Gij zijt den kamp met de aard begonnen. . . 
Hij heeft de waereld overwonnen, 
Volhard en strijd... hou goeden moed.’ 
Hij zweeg... ik bad... ik hoorde 't suizen 
En het bruizen 
Van de heilge Englenwieken in de sfeeren om mij heen; 
'k Hief aanbiddend 't hoofd naar boven, 'k was verlaten, 'k was alleen. 
 
Toen keerde ik huiswaarts... 'k ben verrukt en opgetogen, 
Maar schrijd toch peinzend voort... ik luik de pinkende oogen 
Op 't eenzaam leger tot een sluimring... 't Morgen koomt, 
En 't is me als ware 't een schijn, als hadde ik schoon gedroomd. 
Weêr grijpt de twijfling me aan... Ik spoed mij naar Klotilde. 


Er leggen tien eeuwen tusschen Rousseau, in een vlaag van scepticisme steentjes werpende over het water, of zij den oever aan de overzijde mogten bereiken, en hij dus zijne vraag als beantwoord achten mogt met ja, en Gondebald, dien dollen dweepersrid rennende, om den Schepper tot eene

{==222==} {>>pagina-aanduiding<<}
openbaring te dwingen; maar hoe kon de Christendichter voorbijzien, hoeveel de bekeering zijns helds bij zulke geestverbijstering verliezen moest; hoe kon de kunstenaar onzin dulden, als er in eenige der lyrische strophes niet slechts schuilt, maar in de oogen springt? Dweeperij, tot waanzin, tot krankzinnigheid gesteigerd, eischt studie, strenge studie; zonder deze waagt zich in onze dagen geen gemoedelijk arts meer aan eene poging om haar te genezen, - laat ons, die haar slechts willen voorstellen, in de onthouding van den verjaarden probeersleur hun voorbeeld volgen - de kunst zal er bij winnen - in waarheid. - Wij keeren, na den wenk, dien wij Schimmel niet mogten sparen, tot het stuk terug, om Bonifacius en Klotilde bij Gondebald en Asge aan te treffen, - het is het Tweede Tooneel van het Vierde Bedrijf, waarin de strijd des jongelings geschilderd wordt tusschen zijne liefde en zijn land, zoo ge wilt, tusschen zijn ontwakend geloof en zijne gehechtheid aan den grond zijner geboorte. Bonifacius en Klotilde dreigen het tegen Asge te verliezen, en geen wonder, want volgens de voorstelling des dichters hebben zij slechts de toekomstige wereld tegen de tegenwoordige van den getrouwen Fries in de weegschaal te werpen, en het is er verre van, dat het zoogenaamd Christelijk-poëtische het van het heidensch louter-positieve in indruk op geest en gemoed winnen zou. De dichter schijnt het zelf te hebben gevoeld, want al besluit Gondebald der roepstem van Bonifacius gehoor te geven in zijn uitroep:

De strijd is gestreden, 
Wij ijlen van hier. 
De Heer is de Leidsman, 
Het Kruis de Banier. 
o Vader! mijn zegen 
Op u en uw Huis. 
Mijn Vader! 'k zal keeren; 
De Apostel des Heeren 
Verkondigt het Kruis! 


eerst Hajo's opkomen, eerst zijn lage logen, dat Gondebald door zijn vader verstooten, gebannen, onterfd is, doet dezen aan de hand des bisschops vertrekken, en haalt Asge over

{==223==} {>>pagina-aanduiding<<}
den zoon zijns meesters getrouw te blijven. Op dezen hebben toch de lange Christelijke tirades geenerlei indruk gemaakt; hij gaat met Gondebald, ‘dewijl Vorst Radboud den band heeft verscheurd, dewijl de jongeling nu een vriend behoeft.’
Al de wraakfioolen des dichters zijn nog over het hoofd van den Opperpriester van Stavo niet uitgestort, in het Vierde, Vijfde en Zesde tooneel wordt hij zwart, zwarter en zwartst. Hij vermeidt zich in het vooruitzigt der stroomen bloeds - hij geeft Schelte den last, noch Gondebald, noch Asge in dat gevecht te sparen; - hij speelt eindelijk met Radboud het gruwzaamst spel van allen, hij verdicht voor dezen, dat zijn zoon hem heeft gevloekt! Een oogenblik vreest hij te verre te zijn gegaan; hij had bij den vader op toorn gerekend en vindt slechts droefheid, slechts deernis, - alleen een stap verder op den weg des verderfs staat hem nog vrij. Hajo aarzelt niet dien te doen; heeft hij Gondebald straks als Christen geschilderd, thans schetst hij hem af als grijpende naar de kroon zijns vaders. ‘Een zwaard!’ roept Radboud, als Hajo - op het wederwoord van dezen: ‘Gij liegt!’ - den gruwel bezworen heeft. En nu is het monster weder de eerste, om den vader te herinneren: ‘hij is uw zoon!’ Hajo verontschuldigt zich op de klagte van dezen, dat hij beide, vader en zoon, heeft vermoord, verontschuldigt zich met zijn doel, - de greep, het vaderlijk gevoel te doen zegevieren, besluit dat tooneel gelukkig, - waarom zouden wij onze aanhalingen niet prijzende eindigen?

radboud. 
somber. 
 
Gij zijt welsprekend. Zelfs poogt gij de stem te sussen... 
Gij stiet mij 't zwaard in 't hart en laat mij 't lemmer kussen. 
Spraakt gij dit woord mijn zoon? hebt gij met wreevle hand 
De rechten en 't gezach uws vaders aangerand? 
't Was dus geen godsdiensttwist, waarom ge mij dorst haten? 
Gij vlamdet op 't bezit van Hertog Radbouds staten? 
 
kleine pauze. 
 
Onmooglijk... maar toch eens ontdektet gij me uw geest, 
En op den weg van 't kwaad, kost de eerste stap het meest. 

{==224==} {>>pagina-aanduiding<<}

tot Hajo. 
Vlood hij naar Utrechts vest? 
 
hajo. 
 
Hij volgde 's Bisschops schreden. 
 
radboud. 
 
Naar 't veld waar thands de strijd voor Wodan wordt gestreden 
Ik ijl - ik staak den krijg. 
 
hajo, hem terughoudende. 
 
Toef... werwaarts ijlt gij voort? 
 
radboud. 
 
Naar 't kampveld... Hij is daar... 'k Verbied den gruwbren moord. 
 
hajo. 
 
woedend. 
Blijf, blijf... het is te laat, hij zal u nooit meer deeren! 
 
radboud. 
 
opgetogen 
Hij is in veiligheid! Ik zie hem herwaarts keeren. 
Hij keert berouwvol weêr... 
hajo, ter zijde. 
Hij keert... o Woede en spijt! 


Gondebald komt weder, maar waanzinnig, en verhaalt op zijne wijze, wat de latijnsche geschiedschrijver van Bonifacius ons in ‘Gerard van Loon's Aloude Hollandsche Histori’ aldus mededeelt: ‘Als nu op den vijfden van Zomermaandter plaatse waar de Bisschop, mits er nog geene kerken waaren de medegevoerde tenten had laten oprechten,’ om er, door 't opleggen der handen, de nieuwgedoopten in het door hen aanvaarde geloof te bevestigen, - ‘de zon zich bereyds boven haaro kimmen verheven, en men des eerlang de terugkomst der voorheen naar huys gezonden nieuwgedoopten te verwachten hadt, wierdt integendeel aan den eenen oord der betrokken legerstede op het onverwachtst een zeer verward geluyd, en te

{==225==} {>>pagina-aanduiding<<}
gelijk een opgaande jammerkreet gehoord; mids eene groote menigte te zamen gerotte Heydensche inwoonders, de wapenen hebbende opgevat, hetzy om den voortgang van den beteekenden kerkdienst te stremmen, hetzy om zich met den verhoopten buyt te verrijken, met eene ongehoorde verwoedheyd op de aldaar gelegerde Christenen aanviel. Wier eenigen, om het ligchaamlijk leeven van diegenen te beschermen, die hen tot het geloof bekeerende, het leeven voor de ziel verzorgd hadden, ook straks de wapenen opvatteden, om aldus het aangedaan geweld met geweld te keeren. Bonifacius nogthans, mits deeze alom opgegaane wapenkreet, verzeld van alle zyne byeengeroepene Geestlyken, uyt zyne tent zich by diegenen vervoegd hebbende, welken voor hem de wapenen hadden opgevat, bestondt hen straks het achtervolgen van het reeds aangevangen gevecht met deeze woorden te verbieden: mijne kinderen, die ik den Heere geteeld heb, houdt tog op van stryden, dewyl ons de Heilige schrift te recht leert, dat men geen quaad met quaad, maar zelf het quaad met goeddoen vergelden moet, de lang gewenschte dag onzer vrijwillige ontbinding is nu voorhanden, en des versterkt u in den Heere, en stelt uwe hoope nevens my op hem, en hy zal uwe zielen verlossen. Vervolgens zich naar zijne Priesters, Diakenen en verdere nevens hem staande Geestelyken wendende, vermaande hy hen thans dapper van moed te zyn. Vreest voor hen niet, (want dusdanig waaren zyne woorden) die het ligchaam wel dooden, doch de onstervelyke ziel niet beschadigen konnen, maar verheugt u integendeel in den Heere, en vestigt het anker uwer hoope op God, die tot eene eeuwigduurende vergelding aan ulieden eerlang, nevens de Engelen en andere Godzaligen, ook verblijf in zyn hemelsch hof zal verschaffen. Dus laaten u de ijdele aanlokselen deezes levens niet bezwaaren, maar wilt deezen korten doodstrijd kloekmoedig uytstaan, om met Christus eeuwiglyk in den Hemel te heerschen. Terwijl hy hen op deze wyze met 
een hart brandende van liefde opwekte, en voorts bereyd was, om hen nog meerderen moed by te zetten, viel de verwoede menigte, mids zy nergens tegenstand meer ontmoette, op Bonifacius en deszelfs gevolg aan, en hen, ter getale van drie en vijftig, van 't leeven beroovende, baan-
{==226==} {>>pagina-aanduiding<<}
den zy hen dus den weg tot eenen bestandigeren heylstand.’
Wij zijn aan het einde van ons lang verslag, we zijn aan het slot van het stuk gekomen, - of is er iemand onder onze lezers, die zoo weinig begrip van dramatisch effect, van poëtische geregtigheid heeft, dat wij er nog behoeven bij te voegen, dat Klotilde door Asge werd gered, dat Hajo zijn dubbelen logen jegens Radboud en Gondebald boet, dat de Franken in Vriesland vallen en het Christendom triomfeert in de profecijen van Gondebald en Klotilde, in de bede van Radboud aan deze, dat zij hem de nieuwe leer mogen verkondigen? Het sta hier, met deze vlugtige trekken, dan ter bevrediging zijner nieuwsgierigheid vermeld; ons blijft over, de beide vragen in het midden te brengen, waarom wij uw geduld op zoo groote proef hebben gesteld, door het tachtig bladzijden lange gedicht zamen te doorloopen, slechts van tijd tot tijd ons verslag met Schimmel's verzen afwisselende.
Onze eerste vraag is: valt er voor onze letterkunde van dergelijke kamerspelen heil te wachten?
Vergunne men ons haar goedrond met neen te beantwoorden. De helft der verdienste eener voorstelling uit het verleden schuilt in zijne veraanschouwelijking, van welke men ‘om het gebrekkig systeem der rederijkers’ verpligt is afstand te doen. Uitvoerige beschrijving behoort tot het gebied des romans, en wordt in den mond van land- en tijdgenooten niet slechts spoedig onnatuurlijk, boekig, als gij het woord duldt, maar verveelt ook aanschouwers en toehoorders eer men vermoedt. Welk ander middel blijft het vernuft, om ons bezig te houden, dan over, zoo niet de schildering van hartstogten door gesprekken, een middel, dat blijkens het boekske, dat voor ons ligt, beurtelings tot overdrijving of ontleding van deze verleidt! We zijn niet karig geweest menige passage van dien aard in de medegedeelde proeven te laken; zou Schimmel er toe vervallen zijn, als ‘de schermen van den dekorateur, als de garderobe van den kostumier’ hem hadden ten dienste gestaan? Neen, en nogmaals neen! Ge hadt Hajo midden in den nacht in het woud verrast, en Asge en Scheltes verbazing over zijne wake zou niet tot eene versleten verklaring aan vertrouwden hebben geleid. Of ge zoudt Rad-
{==227==} {>>pagina-aanduiding<<}
boud zich hebben zien neêrstrekken in het duin bij het ondergaan der zon, en de verschijning der Norne ware, in plaats eener belangwekkende beschrijving, een grootsche greep geworden op een nieuw gebied. Gondebald, eindelijk, om drie trekken uit het Eerste der Drie Bedrijven aan te geven, Gondebald had voor uwe oogen Klotilde van de boeijen harer roovers bevrijd en door haar spel zou zijne liefde op het eerste gezigt voor u niet iets ongelooflijks zijn gebleven. Loop zelf het dramatisch gedicht zoo verder door, en bij het gemis van het gezigt der hagelwitte tenten, tegen het donker eikengroen afstekende, eene vlugt duiven, in het somber landschap verdwaald, bij het gemis der waardige houding van den kerkvoogd, in zijn pleeggewaad, tegenover de ruwe gebaren der 
wilde Friezen, de forsche leden half naakt, zult gij, dunkt ons, met ons wenschen, dat Schimmel niet beproefd hadde, die wereld louter door woord en wederwoord terug te geven, zult gij tot de overtuiging komen, dat in andere tijden en in andere toestanden de stoffe voor kamerspelen schuilt. Tous les genres sont bons, hors le genre ennuyeux, en gij noch wij, verbeelden wij ons, zouden er iets tegen hebben, dat die rederijkers opzegden en voordroegen, - mits zij onze kunstbegrippen niet vervalschten, mits zij onzer dramatische litteratuur met geene basterdstukken bedreigden. Eerst als er geen ander veld ter hunner beploeging meer braak lag, zouden wij de verzoeking vergefelijk vinden, die hen eenen hof binnenbragt, beter bebouwd en tot hoogeren bloei gebragt, dan hunne middelen hen in staat stellen, het eenigen grond te doen. Maar er zijn nog streken, waarin hunne ontginning nut kan stichten, derwaarts wende zich hunne hand en rigte zich hun blik. Letterlijk uitgedrukt: ons gezellig gesprek, ons verkeer - wij bedoelen het beschaafde - is nog nooit op ons tooneel voorgesteld, is nog te schaars door onze kunst opgevat; - het ligt binnen de grenzen, waartoe de kamers zich hebben beperkt; waarom zouden onze vernuften het beneden zich achten, dat tot voorwerp hunner studie te kiezen? Het is eene mijn, die wij maar in het voorbijgaan aanwijzen; moge de blik van begaafderen dan wij zijn beproeven haar erts te louteren!
Onze tweede vraag is vast door ons verslag beantwoord:

{==228==} {>>pagina-aanduiding<<}
mogen wij Schimmel opregt geluk wenschen met zijne poging, ons voor te stellen: ‘hoe het Koningrijk der Hemelen gelijk is aan een zuurdeesem, welke eene vrouw nam en verbergde in drie maten meels, totdat het geheel gezuurd was?’
Andermaal moeten wij ‘neen’ zeggen, al heeft hij onze bedenkingen reeds willen te gemoet komen in de woorden zijner voorrede: ‘Het Christendom dat ik hier invoer, is, ik beken het, weinig lokaal gekleurd. Doch ik schreef voor Christenen der negentiende eeuw, die wat al te streng voor die der achtste zouden zijn, zoo ze de dwalingen en bekrompen denkbeelden der gekerstende Vriezen leerden kennen.’ Waarom, mits de vlam des geloofs ons uit de duisternisse der dwaling helder had toegeschitterd, mits de behoefte aan loutering door liefde sterk had gesproken, ook bij die schare, op hare stoffelijke krachten zoo koen? Wij lieten den dood van Bonifacius opzettelijk met de woorden van Willibald beschrijven, om in het oog te doen vallen, hoe zeer Schimmels opvatting van het Christendom slechts dat des latijnschen kronijkschrijvers is geweest; en hebben wij daar weinig vrede meê, wij hebben dien nog minder met zijne Friezen: Radboud, Gondebald, Hajo en Schelte! Het Heidendom zou niet zoo lang hebben geduurd, als het geen tal van Asges had opgeleverd, als niet nog krachtiger, vooral nog edeler karakters dan dit, in de Noordsche Godenleer bevrediging hunner behoeften hadden gevonden. Wat zijn des dichters gevestigde staatsmagten, de Hertog en de Opperpriester, wat zijn zij anders dan de stereotype figuren uit elk stuk, waarin van de opkomst eener nieuwe leer, waarin van eene omwenteling sprake is? Hajo vooral blijkt vleesch van ons vleesch noch bloed van ons bloed; de mensch gaat in het monster onder! Het is te meer te bejammeren, dewijl het gekozen tijdvak gelegenheid bood ons door nieuwe toestanden te verrassen, ons uit de vroegste verhouding van Christendom tot Heidendom, de zege van het eerste, zonder verloochening van wat het laatste goeds en groots had, te verklaren. Onlangs heeft Scandinavië rouwe bedreven over een dichter, die zijn roem aan zijne treurspelen uit die dagen verschuldigd is - of wij over genoegzame mate van 
talent en ruimte van tijd hadden te beschikken, om u zijne galerij van groote mannen uit dat vroege verleden

{==229==} {>>pagina-aanduiding<<}
rond te leiden. Ge zoudt aan den voet van standbeeld bij standbeeld verbaasd staan over zijne studie, maar er niet minder over verwonderd zijn, hoe dankbaar de schijnbaar zoo schrale stof onder de vingeren des kunstenaars bleek. Tot van de kleinste bijzonderheden toe met hoofd en harte partij trekkende, wist hij die ondergegane wereld uit naauwelijks meer leesbare runen en uit de bestovene blaren der kronijken, uit de verhalen eener poëtische overlevering, en uit de berigten eener partijdige geschiedenis weêr te doen herrijzen, tot ge u er niet slechts in verlustigt, neen, tot ieder harer helden, in stulp als in halle, voor u zijne eigene physionomie heeft en ge eene dubbele poëzij geniet. Eene enkele plaats uit die werken zij het ons vergund, dragelijk vertaald, hier meê te deelen; omdat zij, duidelijker dan wij het kunnen uitdrukken, verklaart, hoe wij gewenscht hadden dat Schimmel de beide strijdende krachten van dien tijd hadde opgevat; omdat zij, uit den mond eens heidens, beter dan honderd voorbeelden, die wij zouden kunnen bijbrengen, aantoont, tot welk eene hoogte van beschouwing zich ook deze konden verheffen! Schimmel zou ons eene andere bekeeringsgeschiedenis van Gondebald hebben geleverd, als hij tijd en toestand dus had doorgedacht en nagevoeld, - dat we hopen het hem eenmaal te zullen zien doen, zij onze dank voor de nu nog vergeefsche poging!

palnatoke. 
 
Twee lichten, kracht en vroomheid, moeten 't leven 
Bestralen, - aan de gouden zon gelijk, 
Beheerscht de kracht, en roept door haren gloed 
Het bont gebloemt uit 's aardrijks schoot te voorschijn; - 
De vroomheid kwijnt, zoo als de bleeke maan, 
Die 't landschap lieflijk maakt door zilvren luister 
En 't iets innemends geeft voor elks gemoed, - 
Gelukkig hij, voor wien die lichten wisslen! 
Want zengt de zon gedurig van den trans, 
Dan wordt de beemd een brandende woestijn, 
In razernij verkeert de moed des dappren; 
Of gaat de glans der matte maan nooit schuil, 
Dan slaapt het leven in, en voor zijn dood 
Zweeft, als een geest, de mensch hier tusschen graven. 

{==230==} {>>pagina-aanduiding<<}

thorwald. 
 
In luttel trekken hebt gij daar voor ons 
Het Heidendom en 's Pausen leer geschilderd. 
 
palnatoke. 
 
O Heil den tijd, die eens èn heete dag 
Èn koude nacht hun zegen zaâm ziet smelten 
Tot frisch, verkwikkend Uchtend-Avondrood! 
 
Adam Oehlenschläger's Palnatoke. 







{==231==} {>>pagina-aanduiding<<}

Navolgingen van Hippolyte Violeau.

Er zijn voorbeelden van zoowel ligchamelijk als zedelijk verfijnde bewerktuigingen, verdwaald, zou men zeggen, onder de krachtige en minder bevoorregte volksklassen; wezens, zwak van handen en zenuwen, zacht, aandoenlijk, tot bij het weeke af, met eene ziekelijke gevoeligheid toebedeeld, wie eene naauwlettende oppassing, een gestadig en voorkomend toezigt, stille, vreedzame uitspanningen, meer de hersenen dan de spieren ter oefening, een zomerdampkring in het hart van den winter, de aangename vormen der beschaafde zamenleving, behoefte zouden zijn, en die vaak wegteren onder de ontberingen der nooddruft, het zwarte brood, den kouden haard, het harde leger. Wie noemt het getal der schrale jongelingen, door zuchten en bekommeringen bij hoogen en edelen aanleg teruggehouden in hun groei, in hunne geestontwikkeling! boezems zonder lucht, zielen zonder voedsel, harten zonder vreugd, geele kelderbloemen zonder lente en zon, ten laatste, in weêrwil van al de kracht, het jonge leven eigen, verlept, bezweken en vergeten! Enkelen nogtans worden als 't ware met een bepaald doel afgezonderd uit het getal dier beklagenswaardig misplaatsten, wier pijniging de wereld niet vermoedt, wier wanhoop tot de menschen niet komen zal, voor wier martelaarschap geene palmtakken ruischen, en ontvangen van den Hemel kracht naar kruis, moed om te worstelen, wil om te leven, en wel niet

{==232==} {>>pagina-aanduiding<<}
het leven te genieten, maar te kennen en te gebruiken. De ooijevaars, vóór zij de groote reis aannemen en de stormen en wijde zeeën trotseren, houden monstering, en dooden die te zwak geoordeeld worden voor de vermoeijenissen van den togt; de maatschappij doet nagenoeg hetzelfde; maar de Heer, die de zijnen kent, ziet de zwaan onder de eendenkuikens, treedt, als 't Hem lust, tusschenbeide, voedt den gunsteling op, zich ter eere, en geeft hem het gewijde wierookvat in de hand.
‘Mijn God! mijne moeder! en mijn vriend!’ riep Violeau te midden zijner angsten en verrukkingen. Christendom, kinderliefde, vriendschap, doordrongen zijne ziel, vonden weêrklank in zijn hart en weêrklank op zijne snaren, en weinigen, in de school des rampspoeds opgevoed, mogen ten meer zigtbaren teeken strekken, dat er eene Voorzienigheid leeft, die 's menschen paden leidt als waterbeken en die beproeft om te louteren.
Naauwelijks is het kind van den zeilmaker uit Brest zeven jaren oud, of de broodwinner sterft en het gebrek neemt plaats in vaders zetel. Het knaapje is te tenger en te onredzaam om school te gaan; van andere kinderen verwijderd, wast hij tusschen vrouwen, zijne moeder en beide zusters, op. Misschien door de eentoonigheid zelve der leefwijze, komt er met het leeren lezen beweging in zijn denkvermogen, hij begint gevolgen uit beschouwingen te trekken, de zucht naar kennis ontwaakt, gunstige voorteekenen openbaren zich. Met rassche schreden naderen intusschen de leerjaren; voor een ambacht deugt hij niet, toch moet hij er aan, hij is immers uit den stand der werklieden. Eene oude tante had wel op een legaat doen hopen, doch haar uiterste wil bewees, dat zij haar woord niet gehouden had; een oom beloofde wel het jongetjo op te voeden en tot zich te nemen, doch naauwelijks was de toezegging gedaan of de man overleed; blijde uitzigten, valsche flikkeringen gebleken aan den gezigteinder, door geen dageraad, bode van een schoonen dag, gevolgd. Toen zijne moeder geen raad meer wist, werd Hippolyte op zijn twaalfde jaar naar de fabriek gestuurd. Hij, aan geene andere verkeering gewoon dan met gemoedelijke en vrome vrouwen, wier nabijheid hem hare duivennatuur had medegedeeld; hij, de uitgelezene, ernstige geest, dorstend, ofschoon onbewust, naar

{==233==} {>>pagina-aanduiding<<}
het schoone en voegzame, plotseling geworpen in het gewriemel eener werkplaats, midden onder eene menigte, wier vroege verwaarloozing de treurigste vruchten draagt! Wat hij daar leed laat zich niet onder woorden brengen; dat hij het er uithield, verklaart zijn pligtbesef. Maar voor het oog der moeder verheelt geen zoon het minste: de knaap werd te huis gehouden, en der moeder verdroot zoo weinig teleurstelling op teleurstelling, dat zij slagen mogt haren zoon eindelijk als klerk op een kantoor van hypotheken te doen bezorgen.
Hier komt een keer in Hippolyte's lot; de maat der beproevingen schijnt vol, toereikend tot zijne hoogere opleiding; een zonnestraal breekt door tot zijn zachtmoedig, liefdevol en christelijk gemoed. ‘Le premier sentiment dont un jeune homme est susceptible n'est pas l'amour, c'est l'amitié,’ zegt Rousseau. Op het kantoor vond Hippolyte een vriend in al de uitgestrektheid van dat woord. Wat er al tusschen die twee zielen is geschied, welk een onzigtbare ruilhandel gedreven, waarin engelen zich moeten verheugd hebben, God weet het, die het vergelden zou, waren onze goede daden en aandoeningen meer dan reukwerk onzer harten op Zijn altaar. Maar de vriend vertrok naar Guyana, waar zijne tante eene kleine volkplanting van vrijgemaakte zwarten gesticht had, en keerde, helaas! niet terug, onbestand tegen de moorddadige luchtstreek. Zij die zich een afscheid naar Indië herinneren, hoedanigen er zoo velen onder ons zijn, wanneer het vleesch en been, hetwelk ons dierbaar is en waaraan 's menschen zinnelijkheid maar al te veel gehecht blijft, uit het leven wegvalt, de bezielde en gevleugelde stem uit nooddwang ligchaam aanneemt en verstijft als bevrozen op het koude papier, het levend oog op het doode paneel eeuwige strakheid wordt opgelegd en het onlangs gesproken woord des dichters bewaarheid:

‘Et l'absence est souvent une soeur de la mort,’ 


beseffen wat het prikkelbare gemoed van Violeau gedurende die verwijdering, die afwezigheid, wat het op de verpletterende tijding van den dood ondergaan heeft. Maar gelijk de natuur het tegengif naast het gif plaatst, en dezelfde hand, die sloeg, den balsem over de wond strijkt, zoo wies op dien

{==234==} {>>pagina-aanduiding<<}
verren grafheuvel de bloem van duurzamen voorspoed voor den getroffen jongeling. Kon de gierige dood hare prooi niet afstaan, ten minste gaf zij van den vriend terug zooveel hare natuur veroorloofde; de teederbeminde hand, kennelijk door de Voorzienigheid geleid, reikte over de zeeën de weldaad toe: een nederig sommetje van slechts honderd francs, het geheele vermogen van Pierre Javouhey, maar voldoende om de gedichten in het licht te zenden, waaraan geen uitgever zich durfde wagen.
Toen hij, zonder uitzigten, het gezin zijner moeder tot bezwaar en voor handenarbeid onbekwaam, zijne eerste verzen aan het oordeel van een letterkundige onderworpen had en bitter ontmoedigd naar huis keerde, gevoelde hij den heiligen aandrang eene kerk binnen te gaan en daar zijne tranen, droefenissen en gebeden voor den Allerhoogsten uit te storten. Zijne smeekingen bleven niet onverhoord. Zijne zusters hadden twintig francs gespaard, ten einde eenige lessen in de moedertaal mogelijk te maken; weinige teregtwijzingen waren genoegzaam en de gave van den vorm en de reine wellust der poëzij daalden op hem neder, de vriendschap herbloeide in letterroem, zijne geboortestad trok hem zich aan, nam door een geschenk van duizend francs een edel deel in zijne overwinning te Toulouse, en zijn doorstoken hart vond troost in dichtmuziek, genas, barstte los in lofzangen.
Zonder voorspraak of aankondiging verscheen in 1841 de eerste bundel ‘Loisirs poétiques,’ die spoedig was uitverkocht en even als de ‘Nouveaux Loisirs poétiques,’ zijn derden druk beleeft. De tweede druk van ‘Le livre des mères,’ Violeau's derde bundel, zag in 1847 het licht.
Deze is de levensloop van een in ons Vaderland, voor zoover wij weten, nog niet doorgedrongen dichter, waarvan wij het berigt gemeend hebben aan de navolgende proeven van zijn talent te moeten doen voorafgaan.

9 Julij, 1850.


{==235==} {>>pagina-aanduiding<<}

I.


	De vermaardheid.
Och, wat toch prangt me? Heeft het kil Decemberloeien 
Den laatsten straal gedoofd, die met een vriendlijk gloeien 
Mijn donkre kamer binnensloop? 
Sints gistren stierf de herfst. Sloop nu reeds als een roover 
De winter bij mij in, en liet hij niets mij over 
Van 't lieve zonlicht en mijn hoop? 
 
Heeft ook een vreemde orkaan, die langs de vlakte stormde, 
Een demon, die mijn droom onrein maakte en misvormde, 
Mij met gevoelloosheid geraakt? 
'k Voelde op mijn voorhoofd als door ijskoud drukkend klemmen 
Der hand op eens de vlucht van mijn gedachten stremmen, 
En 't bloed scheen aan mijn hart ontschaakt. 
 
Afmatting, walging van de dingen dezer aarde, 
Zielsbitterheid, die mij ondanks mij-zelf bezwaarde, 
Wat wilt ge van mij, zeg 't mij nu? 
En gij verveling, waarvan niets mij vrij kan waren, 
Waarom mijn luit vertrapt, waartoe mijn boek te ontblaâren, 
Opdat ik slechts verwijl bij u? 
 
Het heiligste verliest door u zijn bloei en geuren: 
De hoop, wier vlugge wiek weêrblinkt van duizend kleuren, 
't Genie, dat nooit zich toomen liet, 
De erinnering, de min, 't geneucht, dat de aard deed rapen, 
Gij wierpt hen neder in den kuil van al 't geschapen', 
't Onmeetlijk grafdiep van het niet. 

{==236==} {>>pagina-aanduiding<<}

Waartoe dan aan de harp die klanken af te vragen, 
Wier kracht reeds eeuw aan eeuw er glorie op doet dragen, 
Die kroonen en die lauwerblaán? - 
Zien we onze Muzen eens vergeten, onze zangen 
Door de echoos onderschept, door de echoos weêr vervangen, 
Om in woestijnen te vergaan? 
 
Vermaardheid! o ze mag die hersenschim niet heeten, 
Zoo bont door ons gemaald, op moeders schoot gezeten, 
Als ons een droom, slechts fraai in schijn, 
Verhaalt: 't is schoon den blik te slaan uit lage dreven, 
't Is schoon een marmren lijk een aâm, een ziel te geven, 
Als alles klein is groot te zijn! 
 
Wat dan begonnen met den roem en onze gaven? 
't Is slechts een worm te meer, die in het stof der graven 
Gestaâg aan onze erinnring knaagt; 
Het is de zwaarste schalm, die onzen boei vereenigt, 
Die ons van 't graf sleept naar de rechtbank van de menigt', 
Wier wang het merk der rouwe draagt. 
 
Een naam, door elk gekend in de eeuw, die hij doet schatten, 
Blijve enkel van een held: 't volk weet dien aan te vatten, 
En laat hem gaan van hand tot hand; 
De nijd, die grijnslacht, weegt, ontleedt hem alle dagen, 
Hij slinkt in 't voortgaan, en aan alle dorenhagen 
Laat hij iets achter in het zand. 
 
In elken zege is een aanstaande hoon verborgen. 
De tijd rukt voort: hij schendt zijn werkstuk iedren morgen, 
En 't volk, dat naauw verwonderd staat, 
Zet aan de kaak wie 't op een prachtig voetstuk beurde, 
Zijn wierook keert in slijk; wien 't zijn orakel keurde, 
Begroet het luid met schimp en smaad. 

{==237==} {>>pagina-aanduiding<<}

Vermaardheid is als 't vuur, dat, aan den haard ontstoken, 
Van vonkjen wast tot vlam, die verder losgebroken 
Een vuurgloed wordt, die fel verslindt; 
Elk oogenblik ziet dat verpurperd hooger zweven; 
Gaat henen en aanschouwt wat over is gebleven: 
Wat asch die wegstuift op den wind! 
 
De troon, de lauwerkrans, de tempel, 't beeld der hulde, 
De roem, die 't matte hart zoo vaak met kracht vervulde, 
De lofprijs, boven denken zoet, 
Het volk, in eerbied en bewondering verloren, 
Zij laten niet zoo veel aan wie voorbijgaat hooren, 
Als 's grafkuildelvers spade doet. 



II.


	De wieg en het graf.
Aan 't wiegjen van het kind is 't gazen kleed beschoren, 
Het zacht geschommel van de moederlijke knie, 
Het droomgetoover en het streelend-zoete ontgloren 
Der zielsverrukking, in het wordingsuur geboren 
Van 's levens heilge poëzie. 
 
Het graf ziet zich de zoô, den groenen wilg bedeelen, 
Door wiens verzilverd loof het klagend windtjen schiet, 
Den witten rozelaar, wien duizend bietjens streelen, 
Het tedere gebed der ouders en het kweelen 
Van 's vogels zuchtend avondlied. 

{==238==} {>>pagina-aanduiding<<}

Zelfs de onverschilligheid ontlokken beide een bede; 
Op 's denkers liefde heeft elk hunner recht en macht; 
Zij beide zijn vervuld van rust, van hoop en vrede; 
Een moeder waakt bij de een als bij een heilge stede, 
Een kruis houdt over de ander wacht. 
 
Zij spreken beide van een schittrend morgenblaken, 
Gene aan den dooden mensch, dees aan 't ontluikend kind. 
De wieg schenkt aan het kind een waereld bij 't ontwaken, 
Het graf den brave, die zijn levensboei voelt slaken, 
Een Hemel, waar hij Christus vindt. 



III.


	Eenvoudige ballade.
Aanvallig kind, geworpen in dit leven, 
Ziel van één dag, wie niets nog vreezen doet, 
Gij zijt dan ook dees oorlog prijs gegeven, 
Waarin de deugd zoo vaak bezwijken moet. 
Reeds zuchtten, toen ze u aan het harte sloten, 
Uw oudren, die gij naauwer samenbindt, 
En ik breng u een traan, mijn oog ontvloten, 
Aanvallig kind! 
 
Maar de engel spreekt uit uw bekoorbre trekken, 
Uw jeugdig hart is smeltloos rein als hij, 
En zonder u 't azuren kleed te vlekken, 
Gaat gij op dees bezoedelde aard voorbij. 
Grijp moed, u is een toovergeest ten hoeder 
Voor dwaling, die zoo ligt uw oog verblindt: 
De zoetheid is 't der kussen van uw moeder, 
Aanvallig kind! 

{==239==} {>>pagina-aanduiding<<}

Misschien zijt gij die duif vol liefde en zoetheid, 
Die de uwen zegt: Gods oog bestraalt u teêr. 
Ik ben de vrucht der eindelooze goedheid, 
Wier milde schat u toevloeit van den Heer. 
O ja, gij komt zoo als bij 't lentekrieken 
De zwaluw komt en 's winters koû verzwindt; 
Ik zie de hoop aanfladdren op uw wieken, 
Aanvallig kind! 



IV.


	De christendichters.
Gegroet, geheimnisvolle rijen, 
Gij harpen, die 't altaar omgeeft, 
Waar liefde, in stroom van harmonijen, 
Van de aarde naar den hemel zweeft. 
Gij, aan wie God de gaaf der tale heeft geschonken, 
Gij, Muzen, 't voorhoofd met een gloriekroon omblonken, 
Gij stralen van Gods oog, dat steeds ons gâ blijft slaan, 
Profeeten, op onze aard gezonden tot haar leering, 
Brandoffers, rookende tot 's Eeuwigen vereering, 
Gegroet! 'k waag 't aan uw zij' te gaan! 
 
Wanneer de machtelooze booten 
Niet uit de haven durven gaan, 
De wilde golven, opgestooten, 
Den dood om 't hart des scheeplings slaan - 
Wanneer, daar zij zich aan haar wiek niet durft vertrouwen, 
Op 't slingrend vaartuig, dat geen woeste zee kan bouwen, 

{==240==} {>>pagina-aanduiding<<}

De procellaria zich warsch toont van het meir, 
Dan zegt de scheepling: ‘wacht tot beter dag zal rijzen, 
De hand die wederhoudt, de hand die af durft wijzen, 
Afschuwlijk zijn ze voor den Heer.’ 
 
Ik ben als zij, gewijde koren, 
'k Vraag schuilplaats en uw hulp meteen. 
Mijn wiek heeft al heur kracht verloren, 
Waar 'k denk te schuilen snel ik heen. 
Uw tempel, waar 't geloof een toevlucht meent te ontwaren, 
Is me als de heilige ark op 's zondvloeds wilde baren, 
Nog schijnt de horizont mij door geen hoop bestraald. 
O werpt mij niet terug naar verre, duistre wegen: 
Ach, de arme reiziger brengt aan de woning zegen 
Waar hij met vreugd wordt ingehaald. 
 
Bij 't eerst geluid, dat op mag stijgen 
Uit golf, van oever of uit woud, 
Verbaast de rots zich onder 't zwijgen, 
Dat haar een stem werd toevertrouwd. 
Verwonderd door uw lied, dat liefde of vloek deed slaken, 
Voelde ik in mij op eens een echo ook ontwaken, 
En 't sterkst verbaasd om 't lied, dat ik herhalen dorst, 
Sloeg ik den blik omlaag, sloeg ik den blik naar boven, 
En riep: o wonder! mag mijn ziel aan u gelooven? 
'k Heb ook een zangstem in de borst. 
 
Ik grijp de harpe van den zanger, 
'k Voel dat mijn lied zijn knop doorboort; 
Mijn tong, op eens niet spraakloos langer, 
Ontbindt zich en brengt klanken voort. 
Mijn eerste blindheid werp ik verre van mij, smachtend 
Naar waarheid, liefde en licht; naar 't eeuwig schoone trachtend; 
Mijn lichaam is verjongd, mijn geest schiet vleuglen aan. 
'k Leerde eensklaps welk een kracht de ziel zich zag verleenen; 
En als een vlinder snel ik naar de vlammen henen, 
Al zou ik daar ook in vergaan. 

{==241==} {>>pagina-aanduiding<<}

Wat zegt het me of ik in dit leven 
Als 't vogellied voorbij moet gaan, 
Dat stijgt en wegsterft onder 't zweven, 
Of als het wier op d' oceaan. 
Men zal u niet meer zien, o rij, wie God doet blaken, 
Wie 't meêlij' mensch, de liefde een engel weet te maken, 
Mijn hoop vernielend door een blik, waarvoor zij sneeft, 
Glimlachend zeggend: weêr een droom uit rag geweven; 
't Kind heeft gemeend de taal der moeder weêr te geven, 
En niemant die 't begrepen heeft. 
 
Bij uw geboorte, o zangerscharen, 
Heeft u des Eeuwgen oog bestraald, 
En gij ontleent de macht der snaren 
Van 't zoet geheim aan u verhaald. 
Gij tokkelt, zonder schrik, de harpe der profeeten; 
De godsdienst heeft u steeds haar roem, haar trots geheeten; 
Elk uwer heeft de Heer geheiligd door Zijn aâm. 
‘Gal’ sprak Hij, en der bron, die eeuwig vloeit, ontschietend 
Als beken, ruischt uw stroom, van harmonijen vlietend, 
Vol van Jehovahs glorienaam. 
 
Eer u, verkoren heldenrije, 
Die 't godlijk heiligdom verweert, 
Lof aan de gulden poëzije, 
Die uit God daalt en tot God keert. 
Vergeten toen het uur der deeling had geslagen, 
Kom ik mijn wettig deel van de erfenis niet vragen, 
Maar 'k zoek een schuil in schaaûw van 't ouderlijke dak. 
Laat mij de minste zijn der lovende Levieten, 
Maar laat mijn hart voor Hem van zangen overvlieten 
Die 't altaarvuur in mij ontstak. 
 
Ja, in uw reeds gelezen dreven 
Pluk ik den druiventros misschien 
Met opzet daarin nagebleven, 
Om d'arme lafenis te biên. 

{==242==} {>>pagina-aanduiding<<}

Gij laat in d' oogstdag, naar uw innig zielsverlangen, 
Het deel van wees, van weeûw, van Engel daaraan hangen, 
Gij weet het: 's aalmoes loon is Gods vergiffenis, 
En in uw ledig veld, waar Hij het liet gedijen, 
Zal mijn voldane ziel d' Almachte een gave wijên 
Van 't koorn, dat daar vergeten is. 
 
Van ieder, neen, eischt de Alregeerder 
Zich de eigen offerande niet: 
Heb ik voor 's Meesters voeten meerder 
Dan de arme reukvaas die ik bied? 
In Zijn oog is de ziel slechts groot of kleen. De Heere 
Meet Zijn genâ niet af naar 't offer onzer eere; 
Zijn grootheid ziet de liefde in onze gift slechts aan. 
Ik zal gelukkig zijn, als, in dit oord van rouwe, 
Mijn zang slechts 't penningsken gelijkt der weduwvrouwe, 
Waar Hij het hart uit kan verstaan. 
 
Zoo eenmaal ook mijn woord op aarde 
Moet kiemen en er welig bloeit, 
Zoo 'k eens het volk ook voedsel baarde 
Als 't manna van omhoog gevloeid - 
Hoort men mij niet gelijk een overlooper spreken, 
't Verleden loochenen en om een schuilplaats smeeken 
Bij d' aan het vreemde altaar geplaatsten logentolk; 
Mij buigend naar uw woord en wandlend in uw stappen, 
Kniel ik gedurig neêr op 's tempels marmren trappen, 
Ver van het valsch profeetenvolk. 
 
De Heere zal voortaan als heden 
Mijn vreugde wezen en mijn kracht; 
Ik zet niet op den weg mijn schreden, 
Die licht mij verre van Hem bracht. 
O zij mijn stem gelijk aan 's waters lieflijk vloeien, 
Aan 't klagen van den wind, aan 's donders raatlend loeien, 
't Zij ze al den mensch bezong of Sions lof verkoor, 
Hetzij ze in tranen smolt of smoorde in 't vlammenbruischen, 

{==243==} {>>pagina-aanduiding<<}

Mijn liefde en mijn geloof blijft in mijn ziele huizen 
En schrijven mij mijn roeping voor. 
 
'k Ben Christen! 'k Roep, naar 't strijdperk loopend, 
'k Geloof: de Heer is mij nabij. 
Voor mij het worstelkrijt geopend! 
Tot zwaard koos ik het kruis voor mij! 
Vergeefs dat dwazen in hun overmoed verhalen: 
De Kerk van Christus dunt, haar luister is aan 't dalen, 
Heur zweetdoek ligt gereed, haar laatste steunsel zwicht - 
Dat heel hun koor verkond': zie d' avond zich verbreiden, 
Elk oogenblik komt ons een zwarter schaduw spreiden, 
Ontsteken wij een ander licht! 
 
Zij liegen! maar ware ook die logen 
Een werklijkheid, die 't pleit beslist, 
Als in de nacht, die in vermogen 
Vermeêrt, de mensch den Hemel mist, 
Als een driedubbel floers zich nevelde om de waarheid, 
De logentoorts verwon op heldre starrenklaarheid, 
't Geloof ook onder ons gelijk een droom verdween; 
Zoo Christus tempel in het stof ter neêr moest zinken, 
Nog zou ik ongeschokt mijn zwanenzang doen klinken 
Op 't puinstof van zijn laatsten steen! 




{==244==} {>>pagina-aanduiding<<}

V.


	De arke des behouds.
Zoo, 't pad verlengend voor mijn wankelende schreên, 
De Gever aller goeds de kruin me eens wil bekleên 
Met zilvren lokken van de grijsheid, 
Zoo, bij een kalmen blik, Hij mij het voorhoofd gladt, 
En mij dien ernst verleent, des grijsaards hoogste schat, 
Waardoor 't mijn taal nog faalt aan wijsheid. 
 
Gebruikend tot mijn nut wat nog mij 't aanzijn geeft, 
Mijn jeugd getrouw en u met heel mijn ziel verkleefd, 
O kindren met uw dartle grillen, 
Zal 'k iedren avond in het hoekjen van mijn haard, 
Terwijl gij aan mijn zijde u gretig samenschaart, 
Uw weetlust met verhalen stillen. 
 
En blijde als 'k zie, dat gij met aandacht mij betaalt, 
En dat gij 't hoofdtjen rekt, waarvan de blijdschap straalt, 
Om mijn vertelling 't oor te leenen, 
Voeg ik, de kleinsten op mijn schoot of aan mijn knièn, 
Er spoedig bij, terwijl 'k mijn lachjens u ga biên: 
‘Maar dat 's niet alles nog, mijn kleenen.’ 
 
Uw leeftijd zal eens voor een nieuwen henengaan, 
De spruit wordt boom, het hoen wast uit het kieken aan, 
De knaap moet eens het kind verdrijven. 
Gij zult dees woning vliên, waar 'k u zoo graag vergaâr, 
En op de waereld, ver verwijderd van elkaâr, 
Alleen en zonder schutsvriend blijven. 

{==245==} {>>pagina-aanduiding<<}

Ver van 't begoochlend licht van moeders zoeten haard, 
Geloovend dat u steeds welwillendheid weêrvaart 
En ge u de broederhand ziet geven, 
Alleen geboorzaam aan den hartwensch die u vleit, 
Wat, om den weg te gaan die naar 't geluk slechts leidt, 
Wat zult gij zoeken in het leven? 
 
De liefde?.... Kindren, eens kent gij daarvan den zin, 
En wat men achter dien volzoeten naam van min 
Wil maskren en daar al meê doopen, 
Een markt die walging wekt, ziedaar het huwlijk thands. 
De man brengt daar zijn goud en komt, trotsch op dien glans, 
Het huwlijksgoed der vrouwe koopen. 
 
De rijkdom?.... Alles is 't in de eeuw doorzult van 't kwaad, 
Maar zoo gij, daar ge een winst, door schand bevlekt, versmaadt, 
Alleen de baan der eer wilt loopen, 
Zoo gij een hart bewaart rein, edelmoedig, vrij, 
En gij rampzaligen vertroost uit medelij', 
Wilt dan niets van den rijkdom hopen! 
 
De roem?.... Verstorven blad dat wegstuift op den wind, 
Waar, als men 't achtervolgt, men niets van oovrig vindt, 
Dan slechts misleiding, 't hart doorkervend, 
't Is Rembrandt, wien 't bestaan van woekeraars verpijnt, 
't Is Vondel, die, schoon grijs, van nooddruft half verkwijnt, 
't Is Nomsz in Amstels gasthuis stervend. 
 
De vrijheid?.... Schoone droom die niets dan jammren brengt! 
Wat heeft niet 't volk geleên, wat tranen niet geplengd, 
Door 't geen die logen hem deed lezen? 
Een kudde, aan staatspartij bij staatspartij ten spel, 
Den wolf ontscheurd, opdat haar 't mes des slachters vell', 
Moet zij altijd het offer wezen. 

{==246==} {>>pagina-aanduiding<<}

Mijn kindren, als, eens uit den droom gewekt, voor u 
Die woorden: rijkdom, min, roem, vrijheid, die nog nú 
Wegslepen, gelden naar hun waarde, 
Zoo gij het kwaad ziet waar gij 't goede hebt gedroomd, 
Zoo niets u rest waaruit de troost u tegenstroomt, 
Wat zult gij worden op deze aarde? 
 
De reiziger snijdt zich, aleer hij henentrekt, 
Een knoestige' olmentak, die hem ten staf verstrekt; - 
Eer hij ontsnelt aan 't dak der ouderen, 
Waar hem, wellicht voor 't laatst, zijn grijze vader groet, 
Neemt, door den oorlogskreet ontvlamd tot nieuwen moed, 
De krijgsman 't wapen op zijn schouderen. 
 
Verlaat den drempel niet, waaraan uw jeugd u snoert, 
Tenzij ge, als zij, een steun, een hulpe met u voert, 
Waarmeê ge 's waerelds kwaad kunt tarten. 
Eén eenige is er die verlegen laat noch zwicht: 
De godsdienst is 't, die u den weg bestraalt met licht, 
Het vruchtbaar manna voor de harten. 
 
Knoopt, knoopt uw toekomst aan 't geloof des Christens, wat 
Uw wapen, steun of goed ook zij op 't levenspad, 
Wilt aan zijn lessen de ooren leenen: 
Ulysses, als een nieuw gevaar hem was verkond, 
Droeg zorg, dat hij zich aan den mast van 't vaartuig bond, 
Eer hem de stem trof der Sireenen. 
 
O ja, de godsdienst, zij is de arke van 't behoud, 
Waarin de mensch, vermoeid, schoon 't doel voor hem niet blaauwt, 
Gelijk een duif, van schrik bevangen, 
Daar ze op den slijkweg niet kan pozen, tusschen vloed 
En lucht, te zaam beroerd, der natte wiek het zoet 
Der rust weldadig zal erlangen. 

{==247==} {>>pagina-aanduiding<<}

O Jezus, kindervriend en ons geloofslicht, vlied 
De jonge harten, die U toegewijd zijn, niet! 
Het kind, wie 't op hun weg vergaten, 
Wat ook het ongeluk, dat hier hem aangreep, waar', 
Verliest slechts weinig, als Gij in Uw ark hem maar 
Een kleenen hoek wilt openlaten! 



VI.


	De ledige wieg.
Zoet wiegjen, waarvan vroeg en spade 
't Vercierend handtjen noode scheidt, 
Verrukkelijkste droom der gade, 
Leêg nestjen, waar de hope beidt. 
 
Broos bootjen, dat slechts op 't bestijgen 
Des reizigers geduldig wacht; 
Moet ik u zingen of wel zwijgen, 
Voegt u mijn zegenbede of klacht? 
 
Helaas! bij u wordt mij het harte 
Bekneld door plotselingen druk: 
Is in dit oord van bange smarte 
Geboren worden een geluk? 

{==248==} {>>pagina-aanduiding<<}

'k Min 't kind, gekrulde lippenboordtjens, 
Volzoete klankjens, lang verbeid, 
Zachte oogjens, nieuwsbegeerige oortjens, 
Kleine armpjens, altoos uitgebreid. 
 
'k Bemin - maar altijd is mijn harte 
Aan onrust en aan vrees ten buit, 
En in mijne onbestemde smarte 
Loop ik de dagen vaak vooruit. 
 
Zal 't jeugdig zieltjen, dat we groeten 
Als waereldburger, morgen licht, 
Hier bij zijn komst een gids ontmoeten, 
Die op den weg zijn schreden richt? 
 
Zal 't bij de kribbe, waar het gloren 
Van 't eenig ware heillicht bloost, 
Zich laten leiden, als te voren 
De Koning-Wijzen uit het Oost? 
 
Zal 't ook, daar 't op zijn star blijft bouwen, 
Met 's levens zoete hoop - zijn zeil - 
De liefde - zijn kompas - behouên, 
En daarmeê steevnen tot zijn heil? 
 
Ach, velen zoeken valsche wegen, 
Ach, velen leven doelloos door: 
De kindschheid liegt der jonkheid tegen, 
De jonkheid liegt den grijsaard voor. 
 
O koets door d'eersten droom bewogen, 
Waar God geheim een doel bedekt, 
Zoo een Apostel van de Logen 
Eens uit uw dons werd opgewekt! 

{==249==} {>>pagina-aanduiding<<}

Zoo eens dat kind, van God gezonden, 
Gelijk de twijflaars-spotterstoet, 
Geen plaats had voor zijn vreugd gevonden 
Dan op het puin van ons gemoed! 
 
Hoe menig geest, aan de Englenorden, 
Verwant, maar nu van God ontaard, 
Is als noodlottig gif geworden 
Dat m'in een gouden kelk bewaart. 
 
Wie weet waar 't onheil aan zal vangen? 
Wij, blinden op den weg verrast, 
Herkennen geen der sluwe slangen, 
Door onze domme hand getast. 
 
Wat al ontwerpen vol van logen 
Waar zich een dwaze droom meê kwelt! 
De mensch vermoeit zijn denkvermogen 
Als hij de logenwiegen telt. 
 
Zelfs als me uw vrede toe komt wenken, 
De zoete hoop mijn ziel bewoog, 
En 'k graag een glimlach u zou schenken, 
Ontperst de vrees me een traan aan 't oog. 




{==250==} {>>pagina-aanduiding<<}

VII.


	De schat van den arme.
Neen, neen, gij weet het niet, gij stervling, wiens gelooven 
Niet in den smeltkroes van den druk gelouterd werd, - 
Neen, neen, gij weet niet, trots al d'ijver van uw hart, 
Wat vrede, hoop en kracht, door de eeuwen niet te rooven, 
Zich vinden laten bij den voet 
Van Jezus heilig kruis, dat alle ellend verzoet! 
 
't Was winter - en op 't uur, dat, trots het barre weder, 
De menigte onder 't dak der vreugd ten dans zich schaart, 
Zat met haar zoon een moeder neder 
Bij hun aan vuur schier vreemden haard. 
 
De dennenspaan met haar zoo weiflend schemergloren 
Verlichtte half van uit die haardsteê, droef en koud, 
Twee bedden, waar het stroo door heen kwam boren, 
Een bank, en aan den muur een kruis van eikenhout. 
 
De zoon had heel dien dag, maar vruchtloos, rondgezworven 
Om werk, de hoop, waar zijn ellende zich meê vleit, 
Maar sints zijn t'huiskomst, nu zijn uitzicht was gestorven, 
Had hij zijn moeder niets gezeid. 
 
Hij had den trots van 't hart bewaard en niet gebedeld 
Bij rijken, waar men 't oor nog leent aan 't klaaggeluid: 
De hand des werkmans, die door arbeid wordt veredeld, 
Schoon zij zich blijd voor 't loon, hoe karig ook, ontsluit, 
Strekt nimmer zich naar de aalmoes uit. 

{==251==} {>>pagina-aanduiding<<}

En 't moederharte sprak: - ‘Hoe ook de ellende ons pijne, 
O wanhoop nooit, zelfs niet bij 't allernijpendst lot. 
Grijp moed, mijn zoon, en leg uw handen in de mijne 
En bidden wij te zaam tot God.’ 
 
Maar hij had, door den nood, voor hen zoo hoog gerezen, 
Geheel gevoelloos, voor die stem geen andwoord meer, 
En als een hand, die ons slechts lastig plach te wezen, 
Stiet hij haar barsch terug voor d'allereersten keer. 
 
- ‘Och spreek, en laat een kus uw spraakloosheid doen vlieden! 
God zal ons hooren, kom, kniel met mij voor Zijn troon. 
Als gij niet wilt, dat u het kruis zijn troost zal bieden, 
Wat biedt u dan nog troost, mijn zoon?’ - 
 
Op moeders kus springt nu de jonkman op. - ‘Mij sterken 
Door 't bidden? Moeder! och! wat zou het baten? Ja, 
'k Ben te ongelukkig dat ik de oogen opwaart sla. 
De rijke die geniet, de werkman die mag werken, 
Kan denken aan den Heer, voor hem zoo vol genâ! 
 
Eertijds, bedroefd als gij om mij zoo lang bleeft waken, 
Zeî 'k tot mij: ik, uw kind, zoo dier aan uw gemoed, 
Wil, als ik grooter ben, dat zij de rust zal smaken, 
En 'k zal haar voeden zoo als zij mij heeft gevoed. 
 
Als 'k grooter ben? Die hoop - 'k wil graag ze aan andren gunnen! 
Ik knielde in 't stof, daar 'k luid tot God mijn stem verhief. 
'k Ben twintig jaar en mijne onnuttige armen kunnen 
Niet voor u werken, moederlief. 
 
God heeft mijn smeeken en mijn lijden niet vernomen; 
Van d'eersten levensdag vervolgt mij 's levens druk, 
En, moê van 't jagen naar 't mij vliedende geluk, 
Hebik gebeden meer, noch tranen die me ontstroomen!’ - 

{==252==} {>>pagina-aanduiding<<}

De droeve moeder, die geen andwoord heeft voor hem, 
Verlaat den haard en knielt voor 't beeld van liefde en vrede, 
Verheft nu bij dat kruis haar lang verzwakte stem, 
En 't oor des zoons verneemt haar bede: - 
 
- ‘Gij, God der armen! Gij slechts weet wat ik ontbeer; 
'k Heb 't al verkocht, ja, zelfs mijn trouwring prijs gegeven, 
En ik heb niet geklaagd, want ik was moeder, Heer! 
En nog was mij mijn zoon gebleven! 
 
Naar Uw geheiligd woord vormde ik zijn teêre jeugd; 
Toen kon ik door mijn taal hem nog mijn troost verleenen. 
Zijn wijsheid, vroeg ontkiemd, trok hem reeds naar U henen, 
En ongeschokt bleef steeds zijn deugd. 
 
Hij deed mijn sombre kluis de blijdschap binnentreden 
En 'k zeî tot mij, viel soms zijn vroomheid mij in 't oog: 
Al zijn wij armen hier beneden, 
Wij zullen rijken zijn omhoog. 
 
En heden, nu de ellend, zoo lang en zwaar gedragen, 
't Geloof, dat mij beschut, luid zegent en steeds weêr, 
Nu 'k graf en hoop voor mij in 't helderst licht zie dagen, 
Helaas, nu rest geen kind mij meer! 
 
Hij 's voor Uw eerdienst dood en dood ook voor het leven: 
De zwaarte van zijn kruis verligt zijn godsvrucht niet. 
Waaraan, algoede God! kan nog mijn harte kleven, 
Als aarde en hemel hem in 't eigen uur ontschiet? 
 
O koude en honger! Op het leger, waar hij smachtte, 
Mijn zoon zieltogend aan mijn kille moederborst! 
Maar onzer beider hart vereend in één gedachte! 
Maar o, een toekomst in Uw hemel, Levensvorst!’ 

{==253==} {>>pagina-aanduiding<<}

Dus bad ze - en toen zij had gebeden, 
Lag zij niet meer alleen, van rein geloof bezield, 
Voor 't heilig beeld ter neêr geknield: 
De Martlaar van het kruis, de God door haar beleden, 
Die, eer zijn doodstrijd was volstreden, 
Zijn moeder nog een zoon verkoor op 't levenspad, 
Hij was 't die haar heur zoon teruggegeven had. 



VIII.


	Aan Silvio Pellico.
O streelendste echo van Itaaljens bloemwaranden, 
Gij heiligdom van hoop, geloove, liefde en vreê, 
Gij Muze, maagdlijk schoon, maar schooner nog in banden, 
'k Zoek troost door mijn gebed te huwen aan uw beê. 
 
Ik somde uw rampen op, ik peilde uw diepe wonde, 
Van uw ellend vervuld, was 'k daaglijks u nabij. 
'k Heb willen weenen om uw lange martlingsstonde, 
Maar zalig noemde u 't hart, in weêrwil zelfs van mij. 
 
Ja, zalig duizendwerf, hoe ook door de aard versmeten, 
Genageld op den troon, of onder 't kruis gekromd, 
Slaaf onder zweepslag of gevangene in den keten, 
Hij wien nooit op de lip zijn: ‘Ik geloof!’ verstomt. 

{==254==} {>>pagina-aanduiding<<}

‘'k Geloof!.... wat me ook ontviel, mij blijft de hoop geleiden 
'k Ben slechts één oogenblik een gast in 's waerelds dal - 
Is de aard noodlottig voor mijn wenschen - o het scheiden 
Valt morgen minder zwaar, als 'k haar verlaten zal. 
 
'k Geloof!.... 'k neem willig wat de Heere mij wil geven, 
Gelijk de wieder zijn verworven dagloon aan - 
God wil 't; ik buig mij neêr, ik zal Hem niet weêrstreven; 
Van geen kastijding moet de erinnring ooit vergaan. 
 
'k Geloof!.... sleept nu en dan de zwakheid mij ook mede, 
Buigt in geheim verdriet mijn ziele zich ter neêr, 
Dan roept Gods stem me en wordt de sterkste in mij: want vrede 
En moed keert weêr in mij, zoo 'k tot Hem wederkeer.’ 
 
Rampzalig slechts wie dor van hart zich staalt in 't booze, 
Die zonder hoop en doel, kompas en haven, leeft, 
Verachtlijk, nutteloos is alles dien godlooze, 
En langzaam sterven al wat hem het leven geeft! 
 
Het is een nacht, wier zwart elk starlicht houdt bedolven, 
Een stengellooze bloem, waarmeê de stormwind speelt, 
Een klimop zonder steun, een kiel ten spel der golven, 
Een blinde zonder gids, een droom die logens teelt. 
 
't Geloof, 't geloof alleen, geeft 't gretig denkend hopen, 
't Geheim der liefde dat het al te tooien weet; 
Zijn vluchte laat een plaatse in 't diepst des harten, 
Die door een nieuwen gast er nimmer wordt bekleed. 
 
Als 'k alles om mij heen den twijfel na zie jagen 
Door zelfverachting nog bezoedeld en verneêrd, 
Laat me aan uw leerrijk boek dan al die troosttaal vragen, 
O Pellico, u door uw bittre smart geleerd. 

{==255==} {>>pagina-aanduiding<<}

Ik heb zoo veel behoefte aan hopen en gelooven! 
Uw geest beziel mijn geest - zijn gloed ontvlamm' den mijn'; 
Wil mij de erinnring aan 't bedrieglijk twijflen rooven: 
Ik was, ik ben het nóg, ik wil een Christen zijn! 
 
Ja, wijsbegeerte ze is onmenschlijk: 's Heeren vreezen 
En Zijn genâ - ziedaar wat aan heur vlucht ontschoot - 
Ja, Christus' kerk moet wel een goede moeder wezen, 
O dichter-martlaar, wijl u 't leven niet ontvlood! 
 
d'Onzalige beklaagd, die, trotsch en licht bewogen 
Ten val, 't verdriet ontwijkt op 't dwaalpad van 't bedrog, 
Die 't Evangelie van zich stoot, de hand voor de oogen, 
En blindlings tastend zegt: ‘Waar is de Heer dan toch?’ 
 
Och, hij erkent niet in elk hem voorbijgaand suizen 
d'Almachte, die hem volgt en aan zijn schreên zich hecht, 
En zee en aarde, en ruimte en heemlen, allen ruischen 
Vergeefs voor hem - zijn oor verneemt niet wat elk zegt. 
 
Zou hij bij 't feestgenot, waarin wij hem zien baden, 
Bij zijner nachten glans, waar 't daglicht voor bezwijkt, 
Den God vermoeden, die, langs ongebaande paden, 
En weent en roept om 't schaap, dat hem gestaag ontwijkt? - 
 
De goede herder wordt nooit moê van 't ommedwalen: 
‘Ik volg u, ’ zegt hij, ‘en wis keert ge tot mij weêr!’ 
En zoo hij 't soms gewond op 't pad mag achterhalen, 
Verbindt, kust, zet hij 't op zijn schouders juichend neêr. 
 
O hoeveel minder zou de smart ons grieven mogen, 
Zoo 't hart aan God dacht, door wien alles heeling vindt! 
Gelijk aan 't moederhart is in des Eeuwgen oogen 
Het zwakste kind altijd het meestgeliefde kind. 

{==256==} {>>pagina-aanduiding<<}

O openbaring Gods in Christus; telg van 't lijden, 
Gij schaaûw, altijd verstrekt aan 't branden van den dag, 
Gevierde moeder van de hope en van 't verblijden, 
Wat liefde van een mensch die de uw gelijken mag? 
 
Uw leere voedt, steunt, leidt, bemoedigt te aller stonde 
Den Christen, die steeds wast door 't schoon dat zij hem biedt; 
Een rijke balsem is 't, die heelt bij iedre wonde; 
Die nooit geleden heeft - hij kent haar waarde niet! 



IX.


	De hoop.
'k Wil d'onmeetbren boom bezingen, 
Altijd groenend, altijd frisch, 
Dien de Schepper aller dingen 
Plantte in onze wildernis. 
't Merg, dat hem doordringt, is krachtig; 
Van zijn takken stout en prachtig 
Wordt de reeks nooit opgenoemd, 
Weeldrig groeiend, vriendlijk schragend, 
En elkander hooger dragend, 
Vol van nestjens en gebloemt. 
 
Oud als de aarde, is hij voor immer 
Haar ten steunsel, haar ter kracht; 

{==257==} {>>pagina-aanduiding<<}

De eenzame natuur had nimmer 
Zonder hem haar toovermacht. 
Zoo 't verderf zijn wortel knaagde, 
Hij onze aarde niet meer schraagde - 
De aarde waggelde om ons heen; 
Ging door 't stormen van den tooren 
Deze schutsboom ooit verloren, 
Ach, de waereld stortte in één. 
 
Heerlijk prijkt zijn kruin met lover, 
Van zijn takken, rijk aan glans, 
Slingert de eerste 't grasperk over, 
Reikt de laatste aan 's hemels trans. 
Zachte schaduwen verbreidt hij 
Over 's wilden hut, en spreidt hij 
Op des landmans rieten dak, 
Op paleis van heer en koning, 
Op de nederige woning, 
Waar de denker zich verstak. 
 
De arme zwerver op de baren 
Groet zijn loof in 't ver verschiet; 
Geen gevangne die zijn blaâren 
Aan zijn kerkerraam niet ziet. 
Zij die lijden of vertsagen, 
Zij die weenen, zij die klagen, 
Raken 't dicht gebladerte aan, 
En een balsem uit den hoogen 
Geeft heur ziel een krachtvermogen, 
Lang reeds voor die ziel vergaan. 
 
Waar zijn blaadren schaduw geven 
Richtten moeders onze schreên; 
Op deze aard, waar niets blijft leven, 
Vluchten nooit zijn lieflijkheên. 
Onbezorgd in 't dartel zweven, 
Peinzend of gedrukt door 't leven, 

{==258==} {>>pagina-aanduiding<<}

Juicht de jeugd als zij hem naakt, 
En de grijsheid vlijt zich lavend 
In zijn schaduw neêr, als de avond 
Hem de rust er dierbaar maakt. 
 
En wij zien een engel zweven 
Boven 't kroonspits, dat hem kleedt, 
Die, vertrouwend en verheven, 
't Heilgeloof zijn broeder heet. 
Bei zijn vlenglen zijn doortogen 
Van de tranen, uit onze oogen 
Door zijne almacht weggewischt, 
En zijn vlucht, die tot ons nadert, 
Buigt den tak van 't schoonst gebladert, 
Dat zijn groen ons 't hart verfrischt. 
 
Der gewiekte ziel, niet wetend 
Wáár zij ijlt, zegt hij: strijk neêr! 
Vreugde vragend of vergetend, 
Hier stoort niets uw wijkplaats meer. 
Stijgend of ter neder varend, 
Schuchtre duive of moedige arend, 
Arme musch of nachtegaal, 
Tortel, eindloos liefdewekkend, 
Of wel zwaluw, rustloos trekkend, 
Kies uw tak in 's lovers zaal. 
 
Zoo de tak u niet kan dragen, 
U te kleen en buigzaam zij, 
Laat geen hoogte u dan vertsagen, 
Blik en luister dan naar mij! 
Laat uw ijver niet verzwakken, 
Als uw nest op honderd takken, 
Die gij uitkoost, niet gelukt, 
Stijg - het net belaagt den vogel, 
Als hij daalt met matten vlogel 
En hem schrik het harte drukt. 

{==259==} {>>pagina-aanduiding<<}

Altijd hooger opgestegen, 
Arme vogel, arme ziel, 
Tot de kruintak is verkregen, 
Waar uw gretig oog op viel. 
O die tak wordt, door d' Algoede, 
U een schuilplaats in Zijn hoede 
En uw eeuwge woon meteen. 
Als den tijd zijn vlucht zal falen, 
Dan voert dien naar 's Hemels zalen 
De Engel van de liefde heen. 
 
Op dees stem, zoo troostvol zwevend, 
Houdt de ziel een oogwenk stil, 
En begroet, min droef en bevend, 
't Lover, dat haar schutten wil. 
Vol vertrouwen, vol gelooven, 
Klimt ze, tak voor tak, naar boven 
Tot waar 't groen den hemel raakt, 
En daar hoog en blij verheven, 
Wordt voor haar het woelig leven 
Louter rust, die zalig maakt. 
 
't Was dees boom, aan 't graf zoo heilig, 
't Was dees boom, der wieg zoo zoet, 
Waarvan Noachs duive veilig 
De arke een twijg bracht uit den vloed; 
Izaks zoon sloeg onder 't droomen 
Al zijn schoon met heilig schroomen 
In den hemelladder gâ, 
En zijn tak, het minst verderfelijk, 
Werd gezegend als onsterfelijk 
Op de kruin van Golgotha. 
 
't Is de boom der hoop des levens 
In des levens rustloos dal, 

{==260==} {>>pagina-aanduiding<<}

't Is de boom der redding tevens, 
Waar ik altijd zoeken zal 
Voor mijn ziel een luit vol klanken, 
Voor mijn vuurgloed nieuwe spranken, 
Voor mijn reis een wandelstaf, 
Voor mijn liefde een bloesemstengel, 
Voor mijn kruin wat schaaûwgemengel, 
En een kruisbeeld voor mijn graf. 
 
S.J. VAN DEN BERGH. 










{==261==} {>>pagina-aanduiding<<}

Bibliographisch album.

Beredeneerde Italiaansche Spraakkunst, naar Vergani, logisch bewerkt voor Nederlanders, door K.P. ter Reehorst, Lector aan het Stedelijk Gymnasium te Kampen en Beëedigd Translateur bij de Regtbank te Amsterdam. Met een woord aan den lezer, van Dr. J.P. Arend, Leeraar aan het Koninklijk Instituut voor de Marine te Medemblik. - Ten gebruike voor Scholen, Gymnasiën, zelfoefening, enz.; met naauwkeurige aanwijzing der uitspraak. - Te Meppel, bij Reynders, Boom en Wilson. 1850.

Het is eene waarschijnlijk niet nieuwe, maar zeker volkomen ware opmerking dat de studie der moderne talen over het algemeen van vrij wat minder
    omvang is dan die van de talen der oudheid. - Vele redenen werken hiertoe zamen. Bij de oude talen, althans bij de drie voornaamste, Latijn,
    Grieksch en Sanskrit, heeft men te worstelen met een heirleger van grammatikale vormen, uitgangen, praefixen en suffixen, waarvan in de meest
    beschaafde nieuwere naauwelijks een spoor te vinden is. Voorts is de syntaxis, grootendeels ten gevolge hiervan, veel ingewikkelder, en dikwijls
    niet tot vaste regelen terug te brengen, zoodat b.v. in het Grieksch de syntaxis der voorzetsels alleen, in hare volle uitgebreidheid, eene
    jarenlange studie vereischt. Verder levert de versbouwkunde in de genoemde oude talen oneindig meer zwarigheden op dan in de nieuwere, hetgeen
    voornamelijk te wijten aan de lengte of kortheid van iedere lettergreep, - een verschijnsel, dat wij, tegenwoordig levende menschen, ons
    naauwelijks kunnen voorstellen,  omdat er geen spoor zelfs van over is gebleven in onze talen, waar ieder woord maar één lange lettergreep heeft,
    namelijk die, waarop de klemtoon valt. Hierbij komt nog, dat door het ‘unzuverlässige’ van vele der overblijfselen, waarop de
    grammatika dier talen gegrond is, ook menig punt in die grammatika onzeker is, en het onderwerp heeft uitgemaakt of

{==262==} {>>pagina-aanduiding<<}
nog uitmaakt van menigen vinnigen pennestrijd. Eindelijk komt er voor het Grieksch eenigzins en voor het Sanskrit in hooge mate nog de moeijelijkheid bij, die de orthographische en euphonische wetten veroorzaken, - iets waar wij tegenwoordig evenmin van weten.
Dit alles (en er zal waarschijnlijk nog wel meer kunnen bijgevoegd worden) werkt zamen om de grammatikale studie der oude talen moeijelijker te maken dan die van de meeste, zoo niet alle, beschaafde nieuwere. Wat is nu het moeijelijke, dat voor deze laatsten overblijft? - Zeer weinig, inderdaad. Hetgeen de beschaafde eerstbeginnende volstrekt noodig heeft, alvorens hij, met behulp van een goed woordenboek, tot het lezen van een goed boek, geschreven in eene beschaafde moderne taal, althans in eene West-Europesche, kan overgaan, bepaalt zich, de uitspraakleer daarlatende, tot weinig meer dan eenige notiën betreffende de Artikels, de vorming van den pluralis bij de Nomina en de trappen van vergelijking bij de Adjectiva, een tabel van de verbuiging der persoonlijke en een vlugtig overzigt der overige Pronomina, en eindelijk eene beknopte schets van de uitgangen der Conjugatiën, en van de onregelmatige werkwoorden in de tijden en personen waarin zij onregelmatig zijn. Dit is althans bij het Engelsch en bij de vier Romanische talen (Fransch, Italiaansch, Spaansch en Portugeesch) omtrent voldoende: genoegzaam al het overige kan de beschaafde en bevattelijke leerling door de aandachtige lezing van goede en progressive boeken, in de taal, die hij zich wil eigen maken, geschreven, allengs te weten komen. Bij de studie van de vier Romanische talen is daarenboven de kennis van ééne voor de studie der andere van groote dienst; zoodat men b.v., goed Fransch verstaande en met wat taalkundigen tact begaafd zijnde, met het Italiaansch al bijzonder weinig moeite hebben zal. Daar men nu bij den Nederlander, die Italiaansch gaat leeren, de kennis van het Fransch gerust mag onderstellen, zoo volgt hieruit, dat hij eene grammatika van slechts zeer weinige bladzijden, mits er orde en duidelijkheid in heerschen, behoeft, om zelf aan het opsporen en allengs ontsluijeren van de verborgenheden der taal zich te kunnen begeven, waardoor hij er een veel 
juister begrip van krijgen zal en op eene veel aangenamer wijze, dan zoo hij ze machinaal uit eene Grammatika had gehaald.
Op grond hiervan had ik reeds lang vruchteloos uitgezien naar een kort en bondig werkje, in dien trant als ik zoo even als den geschiktsten aanvoerde, betrekkelijk de grammatikale regelen der Italiaansche taal. Daar komt mij dezer dagen onverwacht de ‘Beredeneerde, logisch bewerkte Spraakkunst’ des Heeren Ter Reehorst in handen. Gij kunt denken, hoe gretig ik een zooveel belovend boek opsloeg. Ik bedacht daarbij het gebrek aan helder inzigt in den harmonischen zamenhang der verschillende phasen, waarin zich de behoefte der menschen om hunne gedachten mede te deelen in eene taal openbaart, bij Vergani, hetzelfde gebrek verbonden met veel te groote uitvoerigheid en noodeloozen omhaal van woorden bij Veneroni en andere grammatici, die dan toch nog de beste zijn, die, voor zoo ver mij bekend is, over Italiaansche taalkunde voor vreemdelingen hebben geschreven. Ik dacht nu eindelijk gevonden te hebben wat ik zoo lang gezocht had, - eene beknopte Italiaansche grammatika, (want dit zag ik aan den geringen omvang van het boekje) maar vooral ook eene beredeneerde, eene logische (want zoo de Heer Ter Reehorst dit zoo maar boutweg op den titel durfde zetten, zou het toch wel waar zijn). Hierbij kwam nog

{==263==} {>>pagina-aanduiding<<}
dat ik den Auteur wel is waar noch persoonlijk noch uit zijne schriften kende, maar van meer dan eene zijde had hooren roemen als een veelzijdig taalkenner. Sterk was dus mijne verwachting gespannen, toen ik het boek opsloeg; maar ach! hoe spoedig verdween die spanning, om voor eene treurige zekerheid plaats te maken! - Ja, het was zóó, dat, toen ik aan het einde gekomen was, verontwaardiging mijn gemoed vervulde, - verontwaardiging over een man, die van het prestige, dat zijne betrekking van beëedigd Translateur aan een der voornaamste geregtshoven van ons Vaderland hem in de oogen der menschen verschaft, misbruik maakt, om hen door een valschen schijn van geleerdheid te verblinden.
Al spoedig vatte ik dan ook het plan op, om mijne landgenooten niet alleen tegen deze spraakkunst te waarschuwen, maar hun ook, zoo mogelijk, de overtuiging te geven, dat mijn oordeel omtrent den Heer Ter Reehorst in allen deele regt en billijk moet genoemd worden.
Dr. Arend heeft zich de moeite gegeven van het werk door een woord van aanbeveling te doen voorafgaan, waarin hij het o.a. noemt: ‘geleidelijk,’ ‘doeltreffend,’ ‘oordeelkundig’ en ‘voor zelf-onderrigt bijzonder berekend.’ Ik laat die lofspraken voor Dr. Arend's rekening, en zal mij hier riet ophouden met de redenen, die tot 's mans gunstig oordeel aanleiding hebben kunnen geven.
In het ‘Voorberigt van den Schrijver’ zegt deze, dat het hem steeds ‘een weinig ongerijmd’ is voorgekomen, dat Nederlanders, voor het aanleeren van
    ‘Italiaansch, Spaansch, Deensch en Zweedsch’, altijd in het Fransch of Duitsch geschrevene Spraakkunsten moeten bezigen, bij gebrek aan Hollandsche. In het bijzonder had hem dit gehinderd bij het Italiaansch, zoodat hij eindelijk besloot, voor zoo verre zijne ‘eigen studiën en hooger streven (!!) dit toelieten’ om zelf eene ‘Hollandsch-Italiaansche Spraakkunst’ te leveren. - ‘Bij het afwerken,’ dus gaat hij voort, ‘vernam ik dat eene Italiaansche Grammatica, zonder thema's voor den prijs van twee gulden, door eenen ander bewerkt, weldra het licht zou zien. - Ligter is het voorzeker den splinter in zijn broeders oog te zien, dan den balk in zijn eigen; daarom, ofschoon ik eenige drukfeilen opgegeven heb, zullen de bescheidene aanmerkingen van elken erkenden deskundigen beoordeelaar, of praktischtheoretischen ingewijde, den uitgevers welkom zijn; om bij eenen tweeden druk daarvan een dankbaar gebruik te maken; want er bestaat geen menschenwerk, dat boven alle gisping verheven kan geacht worden, vooral waar spot- of bedilzucht de drijfveer is. Niet slechts vermeen ik mijne leerwijze bevattelijker en aangenamer te moeten beschouwen, maar tevens heb ik door mondeling onderrigt van letterkundige geboren Italianen te Amsterdam, getracht verscheidene nieuwere en latere verbeteringen in die taal, op te nemen, dewelke men vergeefs bij den van ouds beroemden Vergani zoeken zal, en verouderde gebruiken, zoo als: het tellen der uren bij zonne opgang te beginnen, weggelaten; - de tegenwoordige Italiaan telt de uren zoo als wij. Ik heb dus eene Spraakkunst zoo beknopt mogelijk, met 25 oefeningen of thema's voor slechts 90 cents geleverd.
Naardien de Zeer Geleerde Heer J.P. AREND, Ph. Theor. Mag. Litt. Hum. Doctor en Leeraar voor de Engelsche, Spaansche en Italiaansche talen aan het Koninklijk Instituut voor de Marine te Medemblik eene Voorrede hier bij heeft willen voegen, neem ik de vrijheid den lezer daarnaar te verwijzen. - Daar Italië onlangs de electro magnetische kracht van

{==264==} {>>pagina-aanduiding<<}
het Noord-Westelijk Europa, en het geestelijk stoom-voortstuwend vermogen van onzen tijd begint te gevoelen; daar een innerlijk zielontwikkelend leven zich op dat schiereiland meer en meer openbaart, en de Italianen weder, zoo als in de tijden van Tasso, Petrarca en Boccaccio, tot een nationaal denkend en verlicht volk schijnt te willen hervormen; daar spoorwegen, handel en letterkunde, dat land meer met ons zal aansluiten; daar de barden weder op der muzenbakermat hunne lieren spannen; de kennis van die taal ook voor den Nederlander eene vereischte wordt en voor elken Catholiek eene behoefte is, ontboezem ik den wensch, dat deze beide werken, [ de Nederlander en de Catholiek?!] elk naar verdiensten, den noodigen bijval mogen inoogsten.’

Welk een wind! Menige niet naauwlettende lezer laat er zich welligt door verblinden; maar hij, die er zich geen zand door in de oogen laat blazen, bemerkt al ras uit welken hoek hij waait, en met een bedenkelijk hoofdschudden denkt hij onwillekeurig aan

‘Parturient montes: nascetur ridiculus mus.’ 


Wat de Schrijver voorgeeft te leveren is ons nu gebleken; aan te toonen wat er van aan is, is het doel dezer regelen, die ik te liever met mijnen naam onderteeken, omdat ik niet wil dat de Heer Ter Reehorst zou kunnen zeggen, dat zijn aanvaller niet voor zijn naam durft uitkomen.
Hetgeen ik van het werkje zal bespreken, is slechts een betrekkelijk kloin gedeelte. Van de 104 bladzijden wordt namelijk het grootste gedeelte ingenomen door thema's met daarbij behoorende Vocabulaires, voorbeelden ter toepassing, Italiaansche stukjes tot oefening in het lezen en vertalen, modellen van verbuiging en vervoeging, tabellen van onregelmatige werkwoorden en gemeenzame spreekwijzen. Met niets van dit alles zal ik mij hier inlaten, daar zulks èn van het geduld mijner lezers èn van het mijne te veel gevergd zoude zijn. Ik zal er mij toe bepalen den tekst in engeren zin in zijn geheel te doorloopen en er het meest saillante uit te kippen: zoo ik hiermede zal geëindigd zijn, hoop ik mijnen lezers alle begeerte naar eene kennismaking met de rest van het werk voor goed to hebben ontnomen.
Het werk wordt geopend door een zoogenaamden: ‘Sleutel tot de uitspraak der Italiaansche taal.’
Laat ons zien in hoeverre deze ‘sleutel’ geschikt is, om den oningewijden de poort te openen, die tot de kennis der Italiaansche taal toegang verleent.
Op pag. 1 deelt ons de Schrijver mede, dat de letter b altijd als b klinkt, en nooit als p. Is dat omdat de Hollanders aan het eind der woorden b als p plegen uit te spreken? Maar in het Italiaansch kan die letter aan het eind der woorden niet voorkomen, zoodat de waarschuwing van den S. geheel overbodig is.
Voorts zegt de S. van de c en de g, dat zij vóór en na alle medeklinken [uitgenomen de g vóór l en n, zoo als de S. hier reeds had behooren te zeggen] luiden als k en de fransche g in garçon. Deze woorden en na zijn nu niet overbodig maar onwaar; daar de uitspraak der c en der g zich al-
{==265==} {>>pagina-aanduiding<<}
leen rigt naar de volgende, nooit naar de vorige letter, zoodat b.v. in quercia en angelo de c en de g, hoewel staande na een medeklinker, de 2de uitspraak hebben, als zijnde gevolgd door een der klinkers i of e. De uitspraak der Fransche en Italiaansche g vóór a, o en u, is volgens den S. ‘niet door de keel of guttural, maar tusschen Hollandsch g en k.’ Over de juistheid dier definitie laat ik een ieder oordeelen, die gehoor heeft en weet wat gutturale letters zijn.
Van de gh zegt de S. dat hij ‘altijd hard als harde g in het Fransch of Engelsch luidt, bijna k: ghezzo (gettzo), ghiado (giaado); dus tusschen k en g.’ Hoe onnaauwkeurig en onlogisch! Waarom dit niet met ch gecombineerd en gezegd: ‘de h, tusschen eene g of c en eene volgende e of i gevoegd, geeft te kennen dat vóór die klinkers dezelfde klank gehoord wordt, als g en c vóór a, o en u hebben’? -
De k wordt onder de Italiaansche letters gerekend. Dit is even juist, als dat, zoo als wij op pag. 4 lezen, q eene Hollandsche letter zou zijn.
Van de voorbeelden der uitspraak van au als diphthong is het eerste ‘paura (phauwra)’. Toevallig is dit juist een dier zeer weinige woorden, waarin a on u twee syllabes vormen; zoodat b.v. Dante, Inf., Canto I, paüra, in vers 6, laat rijmen op dura, vs. 4, en oscura, vs. 2.
Ou - lezen wij verder - klinkt ‘als oo-oe, iedere klank afzonderlijk.’ De bedoeling was waarschijnlijk, dat ou aldus zou luiden, zoo die vocalengroep in het Italiaansch bestond. Jammer maar, dat dit niet het geval is, en vandaar dan ook, dat de S., anders zoo kwistig met voorbeelden, hier in gebreke gebleven is.
Van de gl zegt de S., dat zij vóór i de klank der Fransche gemouilleerde ll heeft, behalve in ‘angli, inglesi, negligere, negligenza.’ - Hij had behooren te zeggen, dat die uitspraak nooit plaats heeft, wanneer de gl wordt voorafgegaan door een Consonant, en daarenboven ook niet in het enkele woord negligere met zijne derivata.
Curleus is de bepaling, die de Heer t.R. van de letter h geeft: ‘immer stom. Gene andere letter meer stom dan deze eene.’
De letter s, lezen wij, is ‘als in het Hollandsch, altijd en overal onveranderlijk zuiver uit te spreken.’ De waarheid is, dat zij aan 't begin der woorden en na een medeklinker altijd dien klank heeft, doch tusschen twee klinkers in sommige gevallen dien van onze s, in andere dien van onze z.
Van de u zegt de S. dat zij ‘haren alfabetischen klank oe behoudt.’ Dit was zeker duidelijker dan te zeggen, dat u als oe klinkt!
Ui - zegt de S. - ‘luidt als oei, b.v. qui (kwie), cui (koewie).’ Welk van die beide voorbeelden moet de aangegeven uitspraak ophelderen? Volgens de paraphrase voor Hollanders strijden beide er tegen. De waarheid is, dat de u, 't zij vóór i, 't zij vóór een andere vokaal, zoo dikwijls zij volgt op een q of g, de uitspraak der Hollandsche w heeft, zoo als de S. zelf een weinig vroeger, sprekende van de uitspraak van g en q, heeft te kennen gegeven: in het woord cui daarentegen, waar noch q noch g de u voorafgaat, worden de u en de i elk afzonderlijk, doch zoodanig dat de u domineert, uitgesproken.
Ten slotte zegt de S., dat in alle vereenigingen van klinkers behalve de door hem opgegevene ‘ieder afzonderlijk nitgesproken wordt.’ Ook dit is onjuist, daar de i vóór een vokaal, zoodra zij den klemtoon niet heeft, de

{==266==} {>>pagina-aanduiding<<}
uitspraak der j verkrijgt; b.v. fiero, niet uit te spreken als fiero, maar als fjero.
En hiermede is onze sleutel-beschouwing ten einde. 't Is een mooije sleutel, niet waar?
Op pag. 5 en 6 vinden wij een opstel over het ‘Accent, toonteeken of klemtoon.’ - Had de S. gezegd, dat in het Italiaansch bij alle hypermonosyllabische woorden, die den klemtoon op de laatste lettergreep hebben, een Accent daarop geschreven wordt, en dat dit Accent in andere gevallen niet wordt geschreven, behalve in sommige uitgangen in de conjugatie, alsmede in enkele woorden, tot onderscheiding van andere, die eveneens gespeld worden, - zoo zou hij in zeer weinige woorden den leerling alles hebben medegedeeld, wat van de Accenten te zeggen is. Nu echter geeft hij met vele woorden eenige zeer verwarde en met onwaarheden doorspekte notiën van de zaak. Ik zeg ‘onwaarheden’, want hij durft beweren, dat de penultima in het Italiaansch ‘de natuurlijke plaats’ is van den klemtoon, hetgeen evenmin waar is in het Italiaansch als in het Latijn, uit welke taal de klemtoon in het Italiaansch doorgaans onveranderd is overgegaan. Van die ‘natuurlijke plaats’ wijkt, volgens hem, alleen (althans hij noemt geene andere uitzonderingen) een zeker aantal onregelmatige werkwoorden van de 2de ‘Verbuiging’ (sic) af, die den nadruk op de antepenultima hebben, en van ‘de natuurlijke’ op ēre moeten worden onderschelden. ‘Latinisten,’ zegt hij verder, ‘vinden dit verschil ook in de 2de en 3de Conjugatie of Verbuiging, b.v. lang: docere tweede Conjugatie, en kort: diligere derde Conjugatie. Om dit behoorlijk te kennen, te weten en te onderscheiden, zoo als trouwens met de zuivere uitspraak van alle levende talen het geval is, behoeft men mondeling onderwijs, of van een in den lande geboren, of opgevoed beschaafd onderwijzer, of ten minsten van een, die zelf van eenen inboorling goed geleerd heeft; want overal wemelt het van zoogenaamde geëxamineerde taalstamelaars, brekebeenen en kromtongen met of 
zonder brillen. Men moet spreken: “la lingua Romana con una bocca Toscana” 1.’
Verbazend geestig! En zoo gepast!
Laat ons even het feit van nabij beschouwen, dat tot den snedigen uitval heeft aanleiding gegeven. Er zijn namelijk in het Italiaansch niet alleen eene menigte woorden, die het accent op de antepenultima hebben, boven en behalve de infinitivi op ĕre, maar ook, wel verre dat deze laatste als uitzonderingen op die op ēre beschouwd moeten worden, zijn integendeel (de composita natuurlijk niet medegerekend) die op ēre slechts 21 in getal, die, op 2 na, alle onregelmatig zijn, terwijl die op ĕre zulks niet alle zijn, maar voor het grootste gedeelte, en in aantal die op ēre verreweg overtreffen.
Op pag. 8 worden wij vergast op eene nieuwe Casus-nomenclatuur, volgens welke er in het Italiaansch 9 Casus zijn, (namelijk het Nomen, als subject of object, of met eene der praeposities di, a, da, con, in, per en su) van welke b.v. de 5de Casus (die met da) tot meerder gemak ‘rigting, middel, afkomst, beweging of het doel,’ de 6de (die met in), ‘plaats of bevinding, inwendig,’ de 8ste (die met per) ‘in plaats van,’ en de 9de (die met su)

{==267==} {>>pagina-aanduiding<<}
‘plaats of bevinding, uitwendig’ genoemd wordt. - Deze definities, of hoe men ze noemen wil, raken kant noch wal. De lezer oordeele zelf, zoo hij weet, dat da het Latijnsche a, en apud, - in het Hollandsche in - per het Latijnsche per en tevens het Fransche pour, - en su het Fransche sur beteekent.
Verder lezen wij, dat vóór z niet il maar lo, en vóór Dei (plur. van Dio) niet i, maar gli gebruikt wordt. Dit is echter geenszins algemeen, alleen bij sommige schrijvers het geval. Dat er, behalve i, ook nog een Artikel li bestaat, als pluralis van il, behoort onder die menigte van belangrijke zaken, die wij in deze ‘logische’ spraakkunst te vergeefs zoeken.
Pag. 10. Dat ‘s impure’ beteekent s gevolgd door een Consonant, is iets, dat hier reeds, en niet eerst op pag. 29, had moeten gezegd worden.
Pag. 11. Hier geeft de schrijver de redenen op van zijne fraaije 9 Casustheorie. Zij zijn: ‘ten eersten, omdat het Lidwoord in geene andere gevallen en met geen ander voorzetsel zamengetrokken of vereenigd wordt, dewijl de overige voorzetsels geene verkorting toelaten, en ten tweede om het oog van den leerling onmiddelijk daaraan gewennende, niet slechts de taalkundige eigenschappen dier gevallen ligter te doen bevatten, maar tevens de logische [!!] verdeeling te doen inzien, en bovenal, het onderscheid tusschen di of het tweede geval, en da of het vijfde geval te doen begrijpen.’ - Daar ik niet gaarne door den Heer Ter Reehorst van ‘spot- of bedilzucht’ zou willen beschuldigd worden, zal ik dezen volzin maar niet gaan ontleden, die taak aan den verstandigen lezer overlatende; alleen merk ik op, dat het onderscheid tusschen di en da door het aannemen van 9 Casus zoo zeer wordt opgehelderd, dat, behalve de fraaije definitie, die wij zoo even hebben bewonderd, de kracht van da nog afzonderlijk, in tegenoverstelling van die van di, onmiddelijk na den laatst aangehaalden volzin verklaard wordt.
Dat verder ‘vado cercando il mio padre’ zou beteekenen: ‘ik ga mijn vader opzoeken,’ en ‘vado cercando mio padre’: ‘ik ga mijn vader zoeken,’ is een fabeltje, dat a priori reeds niet waar kan zijn, omdat vóór de voornaamste namen van bloedverwanten in den Singularis, zoo zij niet van een Adjectivum vergezeld zijn, door alle goede schrijvers, de bezittelijke voornaamwoorden, uitgezonderd loro, zonder lidwoord worden gezet.
Dit schijnt den Heer Ter Reehorst geheel onbekend te zijn geweest; want niet alleen hier, maar ook op verscheidene andere plaatsen, met name op pag. 43, geeft hij hiermede in strijd zijnde voorbeelden op.
Pag. 12. Dat het voorzetten van 't Artikel vóór den naam van een schrijver dient ‘om zijne werken daarmede te doen verstaan,’ is onwaar; daar men b.v. zegt: il Tasso è un gran poëta. Het Artikel wordt in den regel niet alleen vóór namen van schrijvers, maar vóór alle geslachtsnamen geplaatst.
Dat vóór klinkers di d', en a ad moet worden, is evenmin waar: di en a mogen die wijziging ondergaan.
Pag. 17. In strijd met het vroeger in den ‘sleutel’ gezegde en met de waarheid, zegt de S., dat vóór j de c en de g dezelfde uitspraak als vóór c en i hebben: dit geval kan zelfs nooit voorkomen. - Iets verder worden als, uitzonderingen op de pluraal-formatie der Substantiva genoemd mio, tuo en suo, dat Pronomina zijn, cento en mille, dat Numeralia zijn, en natio,

{==268==} {>>pagina-aanduiding<<}
dat een Adjectivum is. Dit laatste is niet eens eene uitzondering; want zoo men schrijft natii, terwijl toch b.v. tempio in den pluralis tempj heeft, zoo geschiedt dit, omdat in het eerste woord de klemtoon valt op de i van io, en deze in dit geval onmogelijk kan wegvallen. - Evenmin is mogli, dat op hetzelfde lijstje geplaatst is, eene uitzondering; want de i van gli valt, wanneer er geen nadruk op valt, altijd weg vóór i van uitgangen of suffixen.
Pag. 18. ‘Frutti zijn de vruchten der aarde, en frutta de vruchten der studie, der inspanning, van den arbeid en in eenen figuurlijken zin.’ - Dit is onwaar: frutti kan men in den letterlijken en metaphorischen zin beide gebruiken, frutta alleen in dien van fruit, bijzonder om aan te duiden het nageregt.
Pag. 19. Het zijn niet de woorden: ‘pie, re, età, maestà, città, gru en virtu’ alleen, die in den pluralis onveranderd blijven, maar alle woorden, die den klemtoon op de laatste lettergreep hebben.
Pag. 22. Hier wordt o.a. vezzeggiativi door nietige en maggiorativi door zwaarlijvige vertaald. Dit lijkt al weêr naar niets. Het eerste beduidt liefkozende, het laatste vergrootende.
Pag. 23. ‘Casa - huis, - casetta of casette - gekkenhuis.’ De Heer Ter Reehorst had namelijk bij Vergani gelezen (p. 57 ed. Panth. Cl.): ‘Tous ces mots, (Diminutifs et Augmentatifs) modifiés de la sorte, sont susceptibles de genre et de nombre, ex. - casetta - petite maison, - casette - petites maisons.’ - O lepidum caput!
Pag. 24. ‘De Italiaansche bijvoegelijke naamwoorden, waaronder quanto (hoeveel), poco (weinig), più (meer), meno (minder) - dulden geen voorzetsel tusschen zich en het volgend zelfstandig naamwoord; uitgezonderd più en meno, wanneer gevolgd door een telwoord, un poco, wanneer het niet als weinig maar als een gedeelte, dus als bijwoord voorkomt, en poco door un voorafgegaan wordt.’ Non plus ultra van onjuistheid en verwardheid! De zaak is deze: om uit te drukken het Hollandsche dan in eene vergelijking tusschen een Adjectivum of Adverbium, en een Substantivum of Pronomen, en om poco, wanneer het kleine hoeveelheid beduidt, te verbinden met het Substantivum, waarvan het de hoeveelheid uitdrukt, gebruikt men het woordje di.
Pag. 27. Hier spreekt de S. weder over het gebruik van di in vergelijkingen, en wel aldus: ‘soms treedt di in de plaats van che, wanneer het denkbeeld van a comparazione (in vergelijking, naar mate, naar evenredigheid) er onder begrepen doch niet uitgedrukt wordt, b.v. sono più ricco di (of che) non sono stato, ik ben rijker dan ik geweest ben..’ Dit is onwaar; alleen che mag hier gebruikt worden. ‘Wanneer,’ gaat de S. voort, ‘de geest der Italiaansche taal een bepalend lidwoord vordert, dan vervalt che en men gebruikt di in zamentrekking met zoodanig lidwoord, b.v. più bello del sole,’ enz. ‘De geest der It. taal’ heeft hiermede niets te maken, en het gebruik van di in vergelijkingen hangt niet af van het volgen van een bepalend lidwoord (daar men b.v. più dotto di Cicerone, of di me zegt) maa van 't geen ik ad p. 24 als regel aangegeven heb.
Op den laatsten regel van deze bladz. en op pag. 28 lezen wij: ‘Bij dingen vatbaar voor lengtemaat, zegt men: più grande en più piccolo in plaats van maggiore en minore.’ - Deze onzin is klaarblijkelijk ontstaan door het niet begrijpen van Vergani, die (p. 60) zegt, dat zulks plaats

{==269==} {>>pagina-aanduiding<<}
heeft ‘lorsqu'on mesure comparativement deux personnes ou deux choses entre elles.’
Pag. 30. Hier zet de S. in de tabel der rang-telwoorden naast primo, secondo, enz. primieramente, enz., zonder er bij te voegen, dat deze laatste getals-adverbia zijn, beteekenende: ten eerste, enz.
Pag. 37. ‘Derde persoon enkelvoud: dat is, degene van wien men spreekt, en veronderstelt, niet tegenwoordig.’ - Hoe duidelijk! en toch zoo eenvoudig! Simplex sigillum veri.
Pag. 38. Hier wordt het woord zelf en op
Pag. 39 worden de woorden er en daar onder de persoonlijke voornaamwoorden gerekend. Deze laatste worden volgens reg. 6 overgezet door ne, en volgens reg. 12 door ci en vi; terwijl ne ('t geen de S. zeer bang is dat men met het Fransche ne verwarren zal) ook nog zou gebruikt worden voor ‘de persoonlijke voornaamwoorden (sic) ervan, daarvan, erin, daarin,’ en ci en vi voor ‘de pers. voorn. daaraan, eraan, erop, daarop.’ - De eenvoudige waarheid is: ne is het fransche en, ci en vi zijn het fransche y. - In de constructie of syntaxis staan a me, a noi, a te, a voi, a se, altijd na het werkwoord. In de gebiedende wijs bedient men zich immer van mi en ti. - Al weder onwaarheden. Men kan even goed zeggen: ‘a me ha detto,’ als ‘ha detto a me,’ en dat men mi, ti, en niet me, te zegt bij den Imperativus, is alleen waar, wanneer ze zonder nadruk gebruikt worden, en dit geldt niet voor den Imperativus alleen, maar voor alle wijzen en tijden. Van het onderscheid tusschen mi, ti, enz., en me, te, enz. vinden wij verder niets: het bestaat daarin, dat me, te, enz. na voorzetsels en met nadruk, anders mi, ti, enz. gebruikt worden.
Iets verder: ‘vi en ci staan vóór het werkwoord.’ - Dit gaat niet door bij den Infinitivus, en is bij den Imperativus, 't Participium, en het ‘Gérondif’ zelfs ongeoorloofd, zoodat b.v. ci date beduidt gij geeft ons, maar dateci - geeft ons. - Hetzelfde geldt ook voor mi, ti, si, en voor de als Pronomina gebruikte Artikels lo, la, li, le en gli, over wier plaatsing de S. een voorzigtig stilzwijgen in acht neemt.
Pag. 43. ‘Achter de zelfstandige naamwoorden staande, verwerpen de bezittelijke voornaamwoorden de lidwoorden.’ - Het al dan niet weglaten van 't Artikel heeft hiermede niets te maken. Men zegt b.v. l'amor mio en niet amor mio.
Pag. 44. Dat colui en costui ‘termen van minachting’ zijn, gaat geenszins algemeen door. Dat het meervoud er van coloro en costoro luidt, is eene van die vele zaken, die de S. als van zelf sprekende schijnt beschouwd en daarom verzwegen te hebben.
Pag. 45. ‘Het hollandsch woordje dat, wordt in het italiaansch door ciò uitgedrukt.’ - Dit is alleen wanneer het een aanwijzend voornaamwoord is en op zich zelf staat, en dan nog niet eens altijd, het geval; bij Substantiva mag in dien zin ciò nooit gebruikt worden, maar alleen questo, quello of cotesto.
Dat het Pronomen cui ook voor den Nominativus gebruikt wordt, is onwaar. Doch het is wel waar, wat hier niet wordt gezegd, dat het ook voor den pluralis gebruikt wordt.
Pag. 46. Ne, ci en vi, volgens pag. 39 persoonlijke voornaamwoorden, worden nu tot de onbepaalde gerekend. - Chiunque beduidt alleen wie ook, nooit wat ook, qualcheduno en qualcuno niet iedereen, maar iemand, alquanti

{==270==} {>>pagina-aanduiding<<}
niet verscheidene, vele, maar eenige (quelques). Dat verder si, se op zich zelf beteekent men, iemand, is onjuist; men gebruikt den wederkeerigen vorm van het werkwoord (en dus ook si, se), om het begrip men te kunnen uitdrukken, waarvoor een afzonderlijk woord ontbreekt.
Pag. 52. Volgens de ‘Aanmerking’ heeft ‘het werkwoord bij elken persoon staande eene bijzondere eindiging (sic), behalve soms in eenige tijden dat de eerste enkelvoud met den derde enkelvoud eveneens uitgaan.’ - Zulks heeft niet ‘soms’ maar altijd plaats in het Imperfectum Indicativi, en in het Praesens Conjunctivi, terwijl daarenboven de 1ste personen Sing. praes. en imp. Conj. altijd gelijk zijn aan de 2de, en verscheidene personen aan personen uit andere tijden en wijzen.
Pag. 53. Dat essente zou kunnen beteekenen: hij die zijn zal, is onwaar. ‘Deze substantifs verbaux of zelfstandige naamwoorden van het werkwoord worden gevormd door nte achter den derden persoon tegenwoordigen tijd Enkelvoud Aantoonende wijs te voegen.’ Dus van essere ente, van avere hante, van potere puonte, van venire vienente? - Neen zeker niet; want de uitgang moet in de plaats van re van den Infinitivus-uitgang gezet worden, waarbij, zoo er een i voorafgaat, deze in e overgaat.
‘Het tegenwoordig deelwoord’ - dus gaat de S. hier en op
Pag. 54 voort - ‘wordt door ndo achter denzelfden persoon te voegen gevormd.’
Hieromtrent geldt hetzelfde wat ik daar juist van de ‘substantifs verbaux’ gezegd heb. Hooren wij nu, wat de S. op het vorige onmiddelijk volgen laat:
‘het verleden deelwoord door ato, uto, ito, en de onregelmatigen.’
De zin van deze laatste woorden is in een zóó dikken nevel gehuld, dat het oog van een gewoon sterveling dien niet vermag te doordringen.
Een paar regels verder: ‘Het werkwoord essere volgt in de verledene tijden, altoos het geslacht en getal; doch avere slechts wanneer hetzelve lijdend en niet bedrijvend gebezigd wordt. Ella ha, zij heeft.’
Dit is omtrent even duister als het vorige.
Pag. 55. ‘Ik zal zoo als in de gemeenzame taal, de voornaamwoorden weglaten.’ - Dit weglaten hangt niet van het ‘gemeenzame’ af, maar geschiedt, zoo als de S. zelf op pag. 38 zegt, wanneer ‘de duidelijkheid of nadruk’ er het behoud niet van vordert.
Pag. 59. Compriamo (1ste pers. pl. pr. Ind.) verkrijgt men door are van den Infinitivus in iamo te veranderen; ‘nu zou het,’ zegt de S., ‘kunnen gebeuren, dat men zeer logisch daaruit besloot dat van mangiare, waarvan wortel of grondwoord is mangi en uitgang are, bij den wortel mangi den uitgang iamo te voegen, en aldus mangi-iamo maken; - dit, wel is waar, zou zeer logisch zijn; maar helaas tegen het eens algemeen aangenomen gebruik en tegen de taal.’
Ik zou kunnen zeggen, dat deze volzin ‘helaas tegen het eens algemeed aangenomen gebruik’ van zich behoorlijk uit te drukken strijdt, maar zal mij liever vergenoegen met den Heer t.R. te doen opmerken, dat het ‘maken’ van mangi-iamo geenszins ‘zeer logisch’ zijn zou, daar de i van den Infinitivus-uitgang giare, even als van ciare, gliare en gliere niet tot den wortel behoort, maar slechts een klankteeken is, dienende om aan c, g en gl de uitspraak te geven, die zij vóór i hebben.
Wat verder lezen wij: ‘Het bedrijvend werkwoord staande vóór deszelf

{==271==} {>>pagina-aanduiding<<}
persoon blijft onveranderlijk, b.v. ho mangiato.’ - Hiervan is, zoo als uit het verband schijnt te blijken, de bedoeling, dat het verleden deelwoord in de met avere zamengestelde tijden onveranderd blijft, zoodra het werkwoord zijn voorwerp na zich heeft!
Pag. 62. ‘Eenige dezer werkwoorden ontbreken sommigen derzelver tijden of personen; behalve de onpersoonlijken (eigenlijk: een persoonlijken) er onder te rekenen, en worden difetti geheeten of liever verbi difettuosi.’ - Dit gebrabbel moet beduiden, dat er onder de It. verba ook defectiva en impersonalia zijn!
Pag. 66. Van de verba op ĕre en ēre (volgens den tekst ère en ère) sprekende, zegt de S. ‘de gewoonte of het gebruik alleen kan die beide soorten van elkander doen onderkennen;’ Dit is niet waar, daar, zoo als ik ad pag. 5 heb aangetoond, de verba op ēre zeer gemakkelijk in weinige minuten kunnen geleerd worden.
‘daarom,’ gaat de S. voort, ‘zou praktijk (een praktisch gebruik en geoefend onderwijzer) hier alweder boven de doode theorie gezocht moeten worden.’
Eene hoogst ongepaste bravade! - Of is het eene reden om op de theorie te schelden, dat zij alleen ons geene talen leeren kan?
Pag. 79. Hier vinden wij eene opgave der ‘Voorzetsels.’ De meeste er van zijn geene voorzetsels, maar locutions adverbiales als anderzins; ja zelfs vinden wij er volta (maal, keer) en lontano (verre) onder gerangschikt. Als staaltje van de juistheid der beteekenissen, die aan deze woorden gegeven worden, deel ik alleen mede, dat quaggiù (hier beneden) door daar gindsch vertaald wordt. De Heer t.R. had namelijk onder de voorbeelden van sino en fino bij Vergani gezien ‘jusque là haut ou là bas, sin ou infin lassù o quaggiù.’
Pag. 80. Hier worden wij verrast door een nieuw soort van rededeelen, door den Heer t.R. uitgevonden, namelijk ‘Voorzetsels van nadruk.’ Tot deze merkwaardige nieuwe woordklasse rekent de Heer t.R. woorden, die door gewone menschen onder de bijwoorden zouden geteld worden, benevens het Adjectivum bello, waarvoor wij hier de beteekenissen van ‘juist, wat’ vinden. Onder de voorbeelden, die de Heer t.R. voor deze fraaije beteekenissen aanhaalt, vinden wij ‘di bel nuovo, wat nieuws’: deze spreekwijze beteekent echter niet ‘wat nieuws’, maar op nieuw.
Pag. 81. Hier vinden wij eene opgaaf der It. ‘Bijwoorden, Voegwoorden en Tusschenwerpsels.’ Wij treffen er verscheidene oude kennissen aan, die wij reeds onder allerlei andere namen hebben zien figureren; b.v. de Adjectiva quanto, molto, poco, troppo, chiaro (die misschien door den Heer t.R. voor tusschenwerpsels gehouden zijn; althans wij zoeken in deze lijst te vergeefs naar voorbeelden van dat rededeel); voorts de woorden pure, mai en forse, die op de vorige bladzijde onder de ‘voorzetsels van nadruk’ prijken, alsmede una volta en due volte (eene keer en twee keer) enz.
Ik zal er mij toe bepalen, om op te merken, dat niet se, si beteekent indien, maar alleen se (de S. heeft bij si waarschijnlijk aan het Fransch of Spaansch gedacht), dat perchè wel waarom en omdat, maar nooit daarom, benchè wel ofschoon, maar nooit desalniettemin, en purchè wel mits, maar noolt dewijl beduidt.
OP dezelfde bladzijde en op
Pag. 82 krijgen wij eene lijst van ‘Verkortingen’. Hiervan zijn verreweg

{==272==} {>>pagina-aanduiding<<}
de meesten geene verkortingen, maar het resultaat der gewone apocope van de slot-vokaal bij voorafgaande liquida (l, m, n of r), die in het Italiaansch vóór met een Consonant beginnende woorden elk
    oogenblik plaats heeft Van deze gansche zaak gewaagt de S. met geen woord, en discht ons hier b.v. pien in plaats van pieno op, als ware zulks eene aan dat woord bijzonder zonder eigene verkorting! Ook vinden wij onder deze ‘verkortingen’ o.a.
    vermeld ne' pro nei, terwijl dit, blijkens de paradigma's op pag. 8 en 10, niet anders is dan het gewone
    weglaten der i, niet bij nei alleen, maar bij alle andere zamentrekkingen van voorzetsels met het meervoudig
    lidwoord i Maar genoeg hiervan. Ik wend mij liever tot een hoogst belangrijk punt namelijk de ‘Afleidingen’, die het onderwerp van het volgende, hoofdstuk uitmaken.
De S. begint hetzelve aldus:
‘Vele italiaansche woorden kunnen van het fransch, doch meer van het spaansch en nog meer van het latijn afgeleid worden. Zeer weinigen stammen van het duitsch, arabisch en nieuw-grieksch of romaikee af.

Holl.	Ital.	Fransch.	Spaansch.	Latijn.	Grieksch.	Arabisch.
God	Dio, Iddio.	Dieu	Dios	Deus	Thèos	Allah.
Bode }	Angelo	Ange	Angel	nuntius	Aggelos	Angaros.
Engel. }	Angelo	Ange	Angel	nuntius	Aggelos	Angaros.’

Iets verder, en wel op
Pag. 83 leest men: ‘zeer weinigen stammen van het duitsch af:

Holl.	Duitsch.	Ital.	Germaansch of Goth.
Duitsch	Deutsch, Teutsch	Tedesco	Tuisko, diusk, tiusk.
Onkosten	Spesen	Spesi	Spese of Spensk.’

Ten einde deze beweringen in haar ware daglicht te stellen, veroorlove men mij de zaak van wat hooger op te halen.
Het Latijn, tijdens den val van het W. Romeinsche Rijk de algemeen taal van Italië, Gallië en het Spaansche Schiereiland, begon na dien tijd, overgenomen zijnde door de overwinnende Herulen, Gothen, enz., allenge zijne zuiverheid te verliezen, en zich te vermengen met vreemde bestanddee voornamelijk aan de talen der overwinnaars ontleend. Zoo vormde zich het Romanzo, eene soort van gemoderniseerd en vereenvoudigd Latijn, dat met slechts zeer geringe afwijkingen in het gansche straks genoemde spraakgebied werd gesproken, en in Provence omstreeks de 11de Eeuw reeds eenn beschaafde, rijke en welluidende taal geworden was, die door de zangen dar Troubadours eene groote vermaarheid verkreeg, welke zij, hoezeer sedert meer dan vijf eeuwen uitgestorven, nog heeft behouden. In Italië had zich in de 13de eeuw het Romanzo ontwikkeld tot eene taal, die naauwelijks voor het Provençaalsch behoefde onder te doen, en sedert Dante en Petrarca de beschaafdste van geheel Europa werd. In Spanje verhief zich eerst later onder de verschillende tongvallen eene enkele, de Castiliaansche, tot landtaal, welke, behalve de vreemde bestanddeelen, die zij reeds aan het Go-

{==273==} {>>pagina-aanduiding<<}
thisch, enz., ontleend had, een vrij groot aantal woorden, maar veelal tot onkenbaarheid toe verbasterd, van de Arabische overheerschers overnam. Te gelijker tijd en op dezelfde wijze ontwikkelde zich eene slechts zeer weinig van het Spaansch afwijkende taal, het Portugeesch. In Frankrijk was sedert de 13de eeuw het Provençaalsch allengs verdrongen geworden door de taal der noordelijke Franschen, ‘le Roman Wallon’, die in vergelijking arm en ruw was, maar, gesproken wordende door het magtigste onder alle toenmalige volken, zich uitbreidde over geheel Frankrijk en zelfs daar buiten, al spoedig ‘het Fransch’ bij uitnemendheid begon genoemd te worden, en in vervolg van tijd, door den loop der gebeurtenissen, in Europa althans, de meest algemeen verbreide van alle beschaafde talen werd.
Ziedaar eene korte schets van den oorsprong der vier levende talen, die men, als zijnde alle gesproten uit het oude Romanzo, gewoon is de Romanische te noemen. Ik geloof dat hieruit genoegzaam blijkt, welke scheve begrippen de Heer t.R. van dit alles heeft, zoo hij zeggen kan, dat ‘vele italiaansche woorden van het fransch, doch meer van het spaansch en nog meer van het latijn kunnen afgeleid worden.’
Maar nog veel erger is het, dat hij, zeggende dat er ook enkele Ital. woorden van het Arabisch en van het Nieuw-Grieksch afstammen, zulks staaft
    door de woorden Thèos, Allah en Aggelos (juister Angelos), Angaros. Des
    Schrijvers klaarblijkelijke verwarring van oud- en nieuw-Grieksch daarlatende, merk ik op, dat de woorden, die men in de vier Romanische talen
    heeft om het begrip God uit te drukken (het Portugesche woord is deos) niet van het Grieksche ϑεὸς, maar van het Latijnsche deus afkomen, dat evenmin dit laatste afkomt van ϑεὸς, maar dat, zoo deze woorden, even als zoo vele andere in die beide talen, de treffendste gelijkenis toonen, dit zijne reden daarin heeft, dat èn Latijn èn Grieksch tot die groote Indo-Germaansche talenfamilie behooren, waarvan het Sanskrit het oudste lid is. Waarom het Arabische allah hier vermeld wordt, vat ik niet; of zouden deus, theos, enz., hiervan moeten worden afgeleid?
Het tweede voorbeeld is niet minder ongelukkig gekozen.
Dat angelo, angel, ange en angelos oorspronkelijk hetzelfde woord moeten geweest zijn, spreekt van zelve, maar
    wat beteekent hier het Latijnsche woord nuntius? Het kan wel tot niets anders dienen, dan om te doen zien, dat het It. hier, buiten het Latijn om, een Grieksch bestanddeel heeft opgenomen. Deze voorstelling is echter geheel verkeerd. Het Grieksche woord ἄγγελος (eigenlijk bode, en dus in dien zin = nuntius) is in de beteekenis van engel, die het natuurlijk eerst door den Bijbel verkrijgen kon, overgegegaan in de meeste, zoo niet alle, moderne Europesche talen. Of zou b.v. ons engel iets anders zijn? Het Latijn (natuurlijk niet het klassieke) nam het woord angelus op, om het Christelijk begrip Engel uit te drukken, en uit het Latijn is dit woord, even als zoo vele duizenden andere, overgegaan in de verschillende talen, die zich later daaruit ontwikkelden, en daarenboven, doordat het Latijn de taal was van den ritus der R.K. kerk, in de overige talen, die gesproken werden in de landen, waar die kerk heerschende was.
Maar nu het ‘Arabische’ angaros? - Reeds dadelijk bij den eersten aanblik kwam mij dit woord verdacht voor, en mijne vermoedens werden mij bevestigd door een kenner dier taal, welke mij verzekerde, dat in het Arabisch geen zoodanig woord als angaros bekend is, en dat de Arabieren, om
    
{==274==} {>>pagina-aanduiding<<}
het begrip Engel uit te drukken, óf het woord malak, dat even als ἄγγελος
    eigenlijk bode beteekent, óf het woord dzjin (eigenlijk genius) bezigen. Het is overigens
    algemeen bekend, dat een vrij groot aantal Arabische, of althans Semitische woorden gedurende de kruistogten zijn overgenomen, niet door de
    Italianen bijzonder, maar door alle of de meeste Europesche volken, die er aan deel namen, als daar zijn koton (katoen), magzen (magazijn), enz., terwijl woorden als almanak, alkove, enz. nog heden hun Arabisch aanzie behouden
    hebben. - Gij ziet nu, lezer, wat er van de zaak is: trek er nu zelf uwe conclusie uit.
Ik heb nog niet gesproken van het Duitsch, waaraan volgens den Heer t.R. het It. ‘zeer weinige woorden’ ontleent.
De beide voorbeelden, die door Z. Ed. hierbij worden aangehaald, bewijzen weder niets. Dat de woorden tedesco en teutsch denzelfden oorsprong hebben, is onbetwistbaar; maar b.v. anglese en english zijn ook van
    denzelfden oorsprong, en zou men dat dan als bewijs kunnen aanvoeren, dat het It. ook wel eens aan het Engelsch woorden ontleent? - Het woord ‘spesi’ (lees spesa) komt niet van het Duitsch af, maar is het substantivisch gebrulkte vrouwelijk enkelvoud van het verl. deelw. van spendere (verteren), dat van 't latijnsche dispendere komt. Dat de Duitschers het woord spesen bezitten, komt doordat zij het als stadhuiswoord van het It. hebben overgenomen; hun gewone woord om spesa uit te drukken, is óf aufwand, óf hosten (plur.).
Wat betreft het ‘Germaansch (sic) of Gothisch’ woord ‘spese of spensh’, zoo kwam het mij a priori al zeer onwaarschijnlijk voor, dat in eene taal ale het Gothisch een woord van zoo onmiskenbaar Latijnschen oorsprong zoudo aanwezig zijn. Zelf met het Gothisch onbekend en niet in de gelegenheid zijnde om een kenner te raadplegen, moest ik mij behelpen met het glossa rium van Junius op Ulfilas na te slaan, waaruit mij gebleken is, dat naar alle waarschijnlijkheid de woorden spese, spensk, even als het ‘Arabische’ angaros, alleen een bestaan hebben in de verbeelding des Heeren t.R.
Dit omtrent de beide voorbeelden tedesco en spesa. Wat de bewering betreft, die er door bewezen moest worden, zoo is het zeer waar, dat er in het It. woorden zijn, die met het Duitsch overeenkomen, doch niet ‘zeer weinigen,’ maar zeer velen, niet in het bijzonder met hoog, maar evenzeer met neder-duitsche woorden, en niet er van afstammende, maar van denzelfden oorsprong als deze.
Daar ik geloof, dat het voor den Nederlandschen lezer niet onbelangrijk zijn kan, hiervan de bewijzen te zien, zoo laat ik hieronder eenige der
    voor naamste It. woorden volgen, welke met nederduitsche woorden (die echter niet altijd volkomen dezelfde beteekenis behouden hebben) verwant, en
    aan het Latijn, althans voor zooverre mij bekend is, vreemd zijn. De meeste zijn ook in het Hoogd. en zeer vele in de overige Romanische talen,
    met name in het Fransch, zoo als de lezer ongetwijfeld opmerken zal, aanwezlg; Men houde in het oog, dat l na een Consonant in
    den regel in het It. in i en w als beginletter in gu overgaat, alsmede dat s, gevolgd door een Consonant, als beginletter in 't Fransch doorgaans e wordt.

{==275==} {>>pagina-aanduiding<<}


	Ital. woorden.	Beteekenis.	Overeenkomende woorden in het Nederd.
1.	canto	kant (zijde)	-
2.	stalla	stal	-
3.	snello	vlug	snel.
4.	fello	boos, wreed	fel.
5.	pancia	buik	pens.
6.	piazza	plaats	-
7.	strale	schicht	straal.
8.	elmo	helm	-
9.	sorta	soort	-
10.	schiera	schaar (menigte)	-
11.	schiuma	schuim	-
12.	schivo	schuw	-
13.	guisa	wijze (manier)	-
14.	guerra	oorlog	weer, H. Wehr. (vgl. E. war).
15.	gramo	mistroostig	(ver)gramd, H. Gram.
16.	guancia	wang	-
17.	guadagnar	winnen	- (Vgl. fr. gagner, sp. ganar, port. ganhar.)
18.	gruppo	groep	-
19.	guai. (plur. v. guajo)	wee	-
20.	schermire	schermen	-
21.	grotta	grot	-
22.	grido	kreet	- (Vgl. fr. cri, sp. en port. grito.)
23.	scherzo	scherts	-
24.	giardino	tuin	gaard, H. Garten.
25.	senno	verstand	zin.
26.	spiedo	spit	-
27.	schiatta	geslacht	(ge)slacht.
28.	calma	kalmte	-
29.	ratto. (Subst.)	rat	-
30.	ratto. (Adj.)	rad	-
31.	stoffa	stof. (étoffe)	-
32.	desco	tafel	disch, H. Tisch.
33.	scodella	schotel	-
34.	scaramuccia	schermutseling	-
35.	ricco	rijk	-
36.	stelo	steel	-
37.	scarso	schaarsch	-
38.	slitta	slede	-, H. Schlitten.
39.	spanna	span (van de hand.)	- (Vgl. fr. empan.)
40.	bosco	bosch	-
41.	stocco	staf	stok.
42.	stampare	drukken (imprimer.)	stempel. (Vgl. E. stamp.)
43.	botta	knop	bot.


{==276==} {>>pagina-aanduiding<<}


	Ital. woorden.	Beteekenis.	Overeenkomende woorden in het Nederd.
44.	schiavo	slaaf.	-
45.	foggia	manier	(in dier) voege.
46.	razza	ras	-
47.	becco	bok	-
48.	cuscino	kussen. (coussin.)	-
49.	costa	kust	-
50.	schifo	sloep	schip (Vgl. fr. esquif.)

Wat wij verder onder het veelbelovend opschrift: ‘Afleidingen’ vinden bepaalt zich tot eenige voorbeelden van de disjunctive kracht van het praefix s, de herhalende van ‘ri, ra, r,’ en de vergezellende van con, co, col, com. Dat onder die praefixen ook ra voorkomt, is verkeerd; het voorbeeld, hierbij gegeven, deugt niet; want rassaggiare bestaat niet uit het herhalend praefix (dat toch ras en niet ra zijn zou) + saggiare, maar uit r + assaggiare.
De rubriek ‘afleidingen’ wordt op eene waardige wijze besloten door de volgende peroratie:
‘Te bejammeren is het dat zoo weinige menschen met de grondige studie der nieuwere talen zich afgeven; de meesten bepalen zich uit dwang of nooddraft tot het latijn, grieksch, hebreeuwsch, zijnde allen oude talen. Beroepsbezigheden en omstandigheden veroorlooven mij geenen ledigen tijd mij meer met ernst daaraan toe te wijden. Hoe groot is het getal dergenen, die zich met spaansche, portugeesche, zweedsche, deensche of russisclie lecture bezig houden? De engelsche taal waarin ik geboren en grootendeels opgevoed ben geworden, heeft mij aanvankelijk zeer vele zwarigheden, bij mijne vreemde taalstudiën in den weg gelegd; doch door volharding vermeen ik dien stumblingblock, dien schiboleth overwonnen te hebben.’
Hoe gepast! hoe duidelijk! hoe eenvoudig! hoe nederig! hoe ‘logisch’! -
Daar al het verdere, wat nog in onze grammatica gevonden wordt, behoort tot datgene, wat ik van mijn onderzoek uitsluit, zou ik de reeks mijner aanmerkingen thans kunnen eindigen, ware het niet, dat op de voorlaatste bladzijde, bij wijze van intermezzo, tusschen de ‘losse stukjes’ in het It. die het boek besluiten, eene notice van den S. voorkomt, die ik mij niet weêrhouden kan hier mede te deelen. Zij luidt aldus:

De namen der bekendste Italiaansche dichters. 


‘Petrarca afgeleid van Petra area, dat is: steenenboog; Dante, zijnde het zelfstandig naamwoord van het werkwoord dare, geven, dus hij die geeft Boccaclo beteekent, mondje; Tasso beduidt, aanbeeld. Aldus: il Danto con il Boccacio ammírano il Tasso con il (colla) Petrarca dat is: de gever met den kleinen mond bewondert het aanbeeld met den steenen boog; dat

{==277==} {>>pagina-aanduiding<<}
is: wanneer men namen wil vertalen; doch anders: Dante en Boccacio bewonderen Tasso en Petrarca; het eerste is dus een Calembours, un jeu de mots, of in het engelsch: a pun.’ -
Vooreerst is het opmerkenswaardig, dat als een der vier ‘bekendste It. diehters’ genoemd wordt Boccacio (lees: Boccaccio), die wel gedichten geschreven heeft, doch niet daaraan, maar aan zijn prozawerk den Decamerone, zijn room te danken heeft; terwijl Ariosto hier is overgeslagen. Vervolgens merk ik op, dat de Italiaansche volzin des Heeren t.R., wel verre van voor twee nitleggingen vatbaar te zijn, niet eens één zin oplevert; want dat de naamvertaling, zoo als die volgens den tekst is, onzin geeft, springt in het oog, en dat de andere opvatting dit evenzeer geeft, zal iedereen mij moeten toestemmen, die bedenkt dat Dante 3 eeuwen vóór Tasso geleefd heeft. Eindelijk heb ik tegen den ‘Calembours, un jeu de mots, of in het engelsch: a pun’ nog de volgende bedenkingen:

1o.
Kan ammirano niet te gelijk bewonderen en bewondert beteekenen,

2o.
mogen colla en ‘con il’ niet promiscue gebruikt worden,

3o.
zegt men niet boccaccio maar boccaccia, en beteekent dit niet mondje, maar groote mond, en

4o.
bestaat noch petrarca noch petra arca, en beteekent arca niet boog maar kist, terwijl petra niet bestaat. Dit laatste heeft de S. met het latijnsche petra, het andere met arco verward.


En zoo ben ik dan aan het einde van mijne aanmerkingen gekomen. De slotsom is dat onze grammatika laboreert aan de volgende gebreken:

1.
Tallooze onnaauwkeurigheden,

2.
Tallooze onwaarheden,

3.
Tallooze weglatingen van de meest essentieele zaken,

4.
Tallooze overtolligheden,

5.
volslagen gebrek aan methode, - enz., enz., enz.

Om echter het laatstgenoemde gebrek in zijne volle uitgestrektheid te overrien, moet men het boek zelf lezen, daar de methode uit niets zoo goed blijkt, als uit de orde, waarin de volzinnen elkander opvolgen. Dit geldt ook voor hetgeen ik in de 3de en 4de plaats genoemd heb, zijnde dit punten, die ik in den loop dezer Recensie slechts ter loops heb kunnen aanroeren. Vergani heeft zeker veel verkeerds, maar zegt althans (ten minste voor zoo ver ik weet) geene onwaarheden, en is als zoodanig en om zijne veel grootere volledigheid verreweg te verkiezen boven de ‘logische’ navolging. Ten slotte merk ik op dat de correctie zoo erbarmelijk slecht is, dat het boek geene bladzijde heeft, waarop niet verscheidene, niet onder de Errata opgegevene, drukfouten voorkomen, en wel meestal van dien aard, dat de leerling ze onmogelijk uit het verband opmaken en verbeteren kan: zoo vinden wij b.v. alleen op pag. 47 in het It. gedeelte: ignorante voor ignoranti, cosnosco voor conosco, quante voor quanto, fatto voor fatta. In de interpunctie heerscht niet minder eene chaötische verwarring, en de door den S. ‘om te gemoet te komen’ geplaatste accenten zijn omtrent even dikwijls verkeerd als goed gezet: in het praes. Conj. van avere (p. 53) o.a. is op iedere persoon het accent verkeerd gedrukt.
Ik zou nog kunnen opmerken, dat de Heer t.R. alles behalve keurig Hollandsch schrijft, en dat zijn stijl, behalve van fransche en engelsche woorden,

{==278==} {>>pagina-aanduiding<<}
(bijzonder gepast in eene speciaal voor Nederlanders geschreven spraakkunst) ook van gallicismen, germanismen, angelicismen en Reehorsticismen geenszins vrij is. Maar zoo ik over deze en dergelijke zaken nu nog wilde uitweiden, zou ik nutteloos woorden verspillen, om den lezer te overtuigen van hetgeen hij reeds weet, weshalve ik mijne taak nu als afgedaan beschouw.

Het heeft mij opregt leed gedaan, dat ik in deze Recensie voortdurend heb moeten laken, en niet ook somwijlen lof heb mogen uitdeelen. Maar met de hand op het hart kan ik verklaren, in gemoede niet andere te hebben kunnen handelen. Ik geloof dan ook niet, dat er één onpartijdig lezer zijn zal, die aan personaliteit of vitzucht datgene zal wijten, waarvan liefde tot ware wetenschap en zucht om der valsche het masker te ontrukken de eenige drijfveeren waren. Ik eindig met den wensch, dat de Heer t.R. of ons in het vervolg van taalkundige werken, althans van spraakkunsten, moge verschoond laten, of wel er op zoodanige wijze mede optrede, dat hij een gestrengen maar onpartijdigen Censor gerust kan onder de oogen zien.

's Gravenhage, 20 Junij 1850.
L.W. VAN DEVENTER.


{==279==} {>>pagina-aanduiding<<}

Iets over vroegere Scheepvaartwetten, door Jhr. Mr. H.J. van der Heim. 's Gravenhage, W.P. van Stockum, 1850.

Bevreemdend en onverdiend is de geringe aandacht door tijdschriften en dagbladen aan dit belangrijk werkje geschonken. Wel is helaas! gebrek aan belangstelling in verdienstelijke geschriften ten onzent geen zeldzaam verschijnsel, en zou geen maatstaf ter waardering onzer lettervruchten bedriegelijker zijn dan de aanmoediging, die zij van de zijde des publieks ondervonden. Maar de inhoud van deze brochure staat in verband tot een wetsvoorstel, waaromtrent voor- en tegenstanders getuigen dat het eene levensquestie voor Nederland geldt: ‘le mérite de l'à-propos’ kan daaraan niet wel worden ontzegd; - uit onuitgegeven bescheiden en familie-papieren worden vele nog onbekende gewigtige bijzonderheden medegedeeld: en al ware het alleen om bij deze gelegenheid den geëerden schrijver, en anderen, in wier bezit soortgelijke originele stukken zich bevinden, tot de uitgave op te roepen, - wij zouden reeds daarom deze eerste poging, in het voordeel der geschiedkunde gedaan, niet onvermeld willen laten. Onder de afstammelingen van den gezant Nieupoort berust een schat van hoogst-belangrijke staats-oorkonden, tot Cromwell's tijd en het hier bedoeld gezantschap behoorende. Zou niet over vele duistere punten een nieuw licht opgaan, indien de kennisneming van de aanteekeningen eens tijdgenoots, zoo helderziend en zoo hoog geplaatst, aan het algemeen vergund wierd? Doch het aangekondigd werk onderscheidt zich bovendien door helderheid van inzigten, goeden stijl, en zaakrijken inhoud. Met invlechting van enkele eigene opmerkingen zullen wij aan de lezers van ‘de Gids’ een overzigt van het hier geleverde mededeelen. Uit de ligging van ons vaderland wijst de schrijver al aanstonds op de scheepvaart, als het voorname bedrijf onzer voorvaders, en voegt hij er bij: ‘wie scheepvaart zegt, zegt handel.’ - Ja, en wij zouden voortgaande willen vervolgen: wie handel zegt, zegt vrijheid: de handel ademt vrijheid. De oorsprong 
der steden, hare spoedige ontwikkeling, het heffen van een tol voor alle binnenkomende schepen, door de Graven ten voorwaarde aan de vrijheden der gemeenten gesteld, maar tevens de aldra gebleken noodzakelijkheid, van privllegiën aan vreemde kooplieden toe te staan, worden hier herinnerd en met voorbeelden gestaafd. Wederkeerige toelating in het buitenland was de natuurlijke vrucht van de vrijgevige ontvangst, door onze voorouders aan uitheemsche bezoekers verleend. Men had nog niet geleerd, dat de verrijking des eenen verarming des anderen moet zijn, en het dwaalbegrip, dat zooveel onheil over een later geslacht zou brengen, was in de internationale betrekkingen nog niet doorgedrongen. In de 13de en 14de Eeuw was vrijheid het beginsel, en de schrijver voert het zinrijk spreekwoord der oude Italianen aan: ‘quando Africa piange, Italia non ride.’ Uit het groote Charter, door koning Jan van Engeland in 1215 aan zijne onderzaten verleend, wordt de opmerkelijke bepaling bijgebragt, als gunst aan het volk toegestaan, om vreemde schepen zonder lasten of tollen in de Engelsche havens te mogen toelaten. Holland's Graaf, ‘die Floris zoo goedig,’ herhaalde in 1276 de

{==280==} {>>pagina-aanduiding<<}
vrijheid van gaan en komen, reeds vroeger aan de Engelschen beloofd, terwijl in 1386 een tractaat van bijkans geheel vrijen handel tusschen de belde volken gesloten werd. Iedere afwijking van deze wijze commerciële politiek, b.v. het verbod van wol-uitvoer, in 1274 door koning Eduard I uitgevaardigd, strafte zich zelve, en werd door snellen terugkeer tot de goede beginselen van handelsvrijheid achtervolgd. Evenzoo in 1464, toen in Engeland de invoer van alle gewassen, stoffen en handwerken uit de staten des Hertogen van Bourgondië verboden werd, maar door de luide klagten, in Engeland zelf gerezen, het wederzijdsch belang van den koophandel welhaast bovendreef Het Groot Commercie-Traktaat in 1496 gesloten, ten gevolge van onderhandelingen, door Filips den Schoonen met den Koning van Engeland, Hendrik den VIIden, aangeknoopt, was gegrond op volkomen gelijkstelling der ingezetenen van beider staten. Met Zweden, Denemarken en langs de Oostzee werd hetzelfde vrijzinnige stelsel gevolgd: en wat de Hansa betreft, zou bulten de bronnen, waaruit onze schrijver geput heeft, nog met vrucht gerandpleegd zijn de Duitsche geschiedvorscher Burmeister, die uit de Archieven der Hanze-steden over hare handelspolitiek veel heeft aan het licht gebragt. De Zweden, ofschoon ook destijds gevaarlijke mededingers, deelden in de vrije vaart op deze gewesten: in 1526 sloot de landvoogdes Margaretha met Gustaaf Wasa een handelsverdrag, met vrijheid tot grondslag: - ‘want de voirsz, van Zweedenryck, boven alle natiën begeeren te comenscepen mitten lande van herwerts over,’ teekent Aert van der Goes aan. Lubeck, afgunstig geworden over de uitbreiding der Zweedsche scheepvaart, verbood het binnenkomen aan de Zweedsche schepen; met het gewoon gevolg van uitsluiting, dit namelijk, dat de Zweden nu zelven hunne waren, voorbij Lubeck heen, naar Holland Engeland en Frankrijk bragten. Met enkele trekken schetst onze schrijver, hoe zich hier 
‘verhieven de dorpen en steden;’ meldt op gezag van de Buzanval, dat gedurende den winter van 1599 in ééne week zeshonderd schepen, meestal met koren,
    alleen uit Dantzig en de Oostzee in de haven van Amsterdam binnenkwamen; herinnert het krachtig verzet der Staten van Holland en Zeeland tegen het
    zoogenaamde congié-geld, ten tijde van Karel V, en hoe de groote raad van Mechelen aan hunne redenen gehoor gaf, en den vrijen in- en uitvoer als
    van ouds vergunde; - en verklaart het nieuwe leven, ook wat den handel betreft, voor Nederland begonnen, met den room ruchtigen opstand tegen
    Koning Filips. Men kent het verbod van den Spaanschen Vorst tegen het handeldrijven der Nederlanders op zijne havens; het koen besluit onzer
    vaderen, om zelve de vaart naar den Indischen Archipel te ondernemen; den uitslag, die het loon hunner onverschrokkenheid was Zeer juist en schrander merkt de Heer van der Heim op, dat de veranderde regeringsvorm het bestaan van zeer enkele stapelplaatsen voor den handel onmogelijk maakte, het vervallen der tollen bij het inkomen der steden met zich voerde, en dos meer algemeene uitbreiding des handels over de geheele republiek het noodzakelijk gevolg was. De grafelijkheidstollen werden door andere meer billijke lasten op de scheepvaart vervangen: convoijen en lioenten bleven voortdurend verschuldigd: maar de handel der buitenlanders werd niet bovenmate bezwaard. De jeugdige staat, door magtige vorsten, als b.v. Hendrik IV, geschraagd, en tot vrije vaart toegelaten, door den grooten,
Gustaaf in den handel met Zweden begunstigd, handhaafde onwankelbaar het beginsel van vrijheid, waaraan zijne grootheid ten naauwste verbonden was De ondervinding, hoe elders iedere afwijking van het vrije stelsel ten koste

{==281==} {>>pagina-aanduiding<<}
van het algemeene welzijn plaats vond; hoe Zweden b.v., bij elke toenadering tot het systeem van afzondering en uitsluiting, werd teruggezet in voorspoed en welvaart, spoorde Nederland slechts aan tot meerdere volharding in de oude beginselen. Ondanks die standvastige pogingen, en het aandringen op algeheele vrijheid van varen overal en alom, begon het denkbeeld van uitsluiting der zelfgenoegzaamheid van, iederen staat veld te winnen: en Bngeland deen den eersten stap door het bemoeijelijken van vreemde schepen. De bepleiters en voorstanders der Engelsche navigatie-wetten herinneren met welgevallen aan vroegere pogingen tot aanmoediging der scheepvaart, per encresir la navie d'Engleterre. Joseph Allen (‘the navigation Laws of Great-Britain historically and practically considered’), en de regtsgeleerde schrijver van ‘Ricardo's Anatomy-dissected’ klimmen tot Eduard III en Richard II op, die niet slechts ‘per encresir,’ maar ‘per far et establir la navie,’ den verkoop en het verhuren van Engelsche bodems aan buitenlanders verboden. Reeds in October van het jaar 1378, zeggen zij, gaf het Huis der Gemeenten, in antwoord op eene mededeeling, van Koningswege door Sir Richard Sorope gedaan, te kennen, dat handel en scheepvaart kwijnden. Ook toen werden de havens voor de kooplieden uit Genua, Venetië, Catalonië en Arragon opengesteld, en stapelgoederen niet hooger belast dan te Calais, dat is, bijna vrij van regten toegelaten. Landzaten werden gedwongen tot dienst op de vloot, bijna zonder loon te trekken, terwijl aan vreemde schepelingen billijke vergoeding werd toegekend. Wel verre dat deze eerste offers aan het droombeeld van ‘vrijen-handel’ met den gewenschten uitslag wierden bekroond, duurden de klagten voort: de zeemagt bleef magteloos: ter zelfverdediging tegen Frankrijk en Spanje moest een krijg worden gevoerd: en zoo niet de stormen en rukvlagen, veiliger bolwerken 
dan de schepen der vloot, de Fransche magt hadden uiteengejaagd, Engeland had wederom een inval moeten verduren. Doch toen, bij het sluiten van den vrede, het vergaderd Parlement naar middelen tot herstel omzag, werd van zelf de eerste schrede gezet op de baan der navigatie-wetten. Het bevrachten van ‘vreemde bodems’ werd verboden; en toen het bleek, dat deze verordeningen niet stiptelijk werden nageleefd, drong het Lagerhuis zelf op verbeurte van schip en lading voor de overtreders aan. Onder Richard II, Hendrik V, en diens opvolgers en naamgenooten, bleef men het beschermend stelsel toegedaan en aankleven, totdat koning Hendrik VII de eigenlijke stichter eener rijkszeemagt werd, wiens zoon en opvolger Hendrik VIII door het aanleggen van havens en dokken hot vaderlijk gesticht voltooide, en de kern vormde van die aanzienlijke magt, eerlang geroepen en in staat om de trotsche Armada te vernielen. Bduard VI en Maria gingen voort den ontluikenden handelsbloei der vreemde Btaten te fnuiken; de belemmeringen, door deze Vorsten aan buitenlanders opgelegd, gaven onder Elizabeth aanleiding tot klagten.
De Hanze-steden vooral achtten zich verongelijkt: doch de kloekmoedige vorstin weigerde volstandig van de bestaande bepalingen af te wijken: zelfs werd het aangenomen beginsel van uitsluiting, inzonderheid wat de kustvaart betreft, in de acte van 1563 bevestigd en uitgebreid. - Onze Schr. noemt mede ‘jaloezij over den voorrang, dien de Hollanders in de zeevaart bekleedden,’ als van lieverlede bij de Engelschen opgewekt; en, zegt hij, ‘hadde niet de staatkunde eene naauwe vriendschap met de jeugdige republiek bevolenj reeds zou de 17de eeuw begonnen zijn met strenge verbodswetten tegen den Nederlandschen handel.’ Kort na de troonsbeklimming van Jakobus den

{==282==} {>>pagina-aanduiding<<}
Isten, in 1604, werd tusschen Engeland en Spanje vrede gesloten: - de aanspraak op de heerschappij der zee werd vernieuwd: de haringvisscherij der onzen op de Engelsche kusten bemoeijelijkt. Het is bekend, hoe Sir Walter Raleigh, in een geschrift over Engeland's handel met de Hollanders en andere Staten, aan den Koning betoogde, ‘dat de uitgebreidste visscherij der wereld op de kusten der Britsche eilanden gevonden werd, maar dat al de voordeelen in handen der Hollanders waren, die de overige staten van hunne vangst voorzagen.’ Naauwkeurige opgaven daaromtrent, uit dit boek overgenomen, zijn te lezen bij Ricardo, Anatomy of the navig. laws. p. 17, en in Luzao Holland's rijkdom. - Dat evenwel de kunstmatige nijverheid der Engelschen niet in staat was de voortreffelijke toebereiding van den Hollandschen haring te evenaren, wordt hier (bl. 21) uit de ‘Aanwijzing der heils. polit. Gronden en maximen’ gestaafd. - Gedurende Jakobus regering werd aanhoudend over kwijning en verval des handels geklaagd: en velen begonnen ernstigen twijfel te voeden, of het stelsel van afsluiting wel doelmatig en voor de algemeene welvaart bevorderlijk was. Intusschen werd de strijd ook op een ander gebied overgebragt en met zeldzame bekwaamheid gevoerd. Tegen het ‘Mare liberum’ van Grotius gaf Selden zijn ‘Mare clausum’ in het licht: de aanspraken der Hollanders werden in eerstgenoemd werk verdedigd, terwijl de geleerde Engelschman trachtte aan te toonen; 1o. dat de zee, noch volgens het natuurregt, noch volgens het volkenregt, voor ieder gemeen is, maar privaat eigendom zijn kan; 2o. dat de Koning van Engeland; als zoodanig, ook heer is der zee, die om het land henenstroomt. - Koning Jakob was verontwaardigd over de vermetelheid der Hollanders, die hij ‘de bloedzuigers van zijn Koningrijk’ noemde: - de ongelukkige Karel de Iste had ook in dit opzigt de gevoelens zijns voorgangers 
omhelsd: en op zijnen last, had de Staats-Secretaris Coke in een heftig schrijven aan den gezant te 's Hage, Sir William Boswell, onder dagteekening van 16 April 1635, gemeld, ‘dat men voortaan “mare clausum” handhaven zou, wel niet met fraaije woorden, maar met de meer verstaanbare taal van eene magtige vloot.’ Reeds in 1636 zeilden, onder bevel van den Graaf van Northumberland, zestig schepen uit naar Duins, en vandaar noordwaarts om de Hollandsche haring-buizen te verstrooijen. Onder bedekking van een tiental oorlogschepen, boden de onzen evenwel geen wederstand, maar riepen de bemiddeling van den vlootvoogd in, om van den Vorst het regt ter visscherij tegen betaling eener jaarlijksche som te koopen. Hieruit blijkt, hoe ongegrond de gewone voorstelling is, alsof de eerste slagen aan onze scheepvaart door Cromwell zijn toegebragt. Zeker zijn de felste onder zijn bestuur geslagen: - zoo als de Heer van der Heim schrijft: ‘hij zocht door de bekende Navigatie-akte de republiek der Vereenigde gewesten te vernederen:’ - eerst vernederd, zou zij ligter tot een naauw verbond met den Protector worden gebragt; - de aanmoediging der Britsche scheepvaart zou de toebereiding van groote oorlogsvloten gemakkelijker maken; Engeland's heerschappij ter zee zou bevestigd, zijn invloed in Europa verstorkt worden; de Amerikaansche koloniën tevens worden gestraft voor het kiezen van de partij des Konings tegen het parlement, als zij den meesten handel zouden verliezen door het verbod om Nederlandsche schepen in hare havens te ontvangen. De befaamde acte, den 5den Augustus 1651 aan het parlement voorgedragen, den 9den October doorgegaan, was het werk van Henry Vane, lid van het Handels-bureau. Wij zullen hare strekking en hoofdbepalingen niet wederom ophalen, maar liever aan de hand des Schrijvers de gevolgen

{==283==} {>>pagina-aanduiding<<}
nagaan, vooral het gezantschap beschouwen, dat met van Beverningh aan hoofd over vrede ging onderhandelen. Uit het ‘verbaal’ wordt hier allereerst het adres van 30 Junij 1653 aan Cromwell en zijnen raad vermeld, waarin van Beverningh de reden zijner komst en het doel der onderhandeling ontvouwde, en waarbij terugkeer tot het beginsel van het tractaat, in 1496 gesloten, op den voorgrond werd gesteld. Uit een vertrouwelijk gesprek, tusschen Cromwell en van Beverningh gehouden, voert de Schr. eene opmerkelijke verklaring van den Protector aan: ‘dat in syne opinie een van de grootste redenen van het misnoegen van dese natie, in 't generael daer uyt was ontslaen dat wy haer alomme in den koophandel verkloeckt hadden, dat de industrie ons niet was te benyden, maer dat door haere inlandtsche ongelegentheden, d' onse met allerhande Alliantien, haer groot naedeel hadden gedaen;.... seggende dat het interesse van dese Natie, ende het onse mede in het welvaren van de Commercien ende navigatie bestondt, ende dat niet durabel tusschen beyden soude konnen besloten werden, sonder dat dienaengaende bondige reglementen gemaeckt werden; dat hy wel wist, dat de Industrie van de onse niet behoorde belet te werden, maer dat dese Natie soo veel advantagien door de natuer ten aensien van de schoone Havenen ende Situatie ontfangen hebbende, niet behoorde misgedeelt te wesen; dat de wereld ruym genoegh was, ende dat wy den anderen daerin wel verstaende, alle anderen de Marckt en de Wet souden kunnen stellen.’ Aan van der Perre werd ‘een openinge gedaan door iemand die groot ende meer als gemeen alles hadde by syn Excellencie:’ - ook iets later aan de overige gezanten (Jongestal en Nieupoort). Het lievelingsdenkbeeld van Cromwell ‘eene soort van protestantsche ligue tegen alle volken die den Pans van Roomen geheelyck aanhingen’ straalde telkens in de aanbiedingen aan onze gezanten door, terwijl de afschaffing der 
navigatie-akte als een lokaas te meer werd voorgespiegeld. Hoe weinig op de looze beloften en listige taal was staat te maken, blijkt duidelijk uit art. 13 van het eindelijk aangeboden concept-tractaat, waar, onder het mom van gelijkstelling en vrijgevigheid, de instandhouding der navigatie-akte bedektelijk verzekerd werd. Ook bij het vrede-tractaat, den 15den April 1654 te Westminster geteekend, werd de afschaffing niet verkregen, en ondanks de opdragt tot het sluiten van een handels-tractaat, de reclames der Collegiën van Admiraliteit en der Staten van Zeeland, bleef de acte in volle kracht. Uit van Beverningh's verbaal wordt als reden opgegeven, ‘dat eenige weynige in den Oost-Indischen handel ende de nieuwe planlatien van dese natie ten hoogsten geinteresseert, in dat crediet by zyne Hoogheyt ende den Raedt syn, dat men gelooft dat sy de principaelste aenleydinge tot het maeken van 't voorz. Placaet gegeven hebbende, oock maghtigh sullen syn om het voor haer interest te mainteneren, om by een strict verbot van invoer van Waeren ende Goederen in Asia, Africa ende America vallende, de haere in dese Landen te beter te debiteren, daerop sy by revocatie van 't voorz. Placaet geen marckt tegen onse Ingesetenen, soo hier gezegt werdt, en souden konnen houden, behalven de groote consideratie van alle Reeders, ende schippers in 't Generael, tot welckers behoeven ende voordeel ook eygentlyck het voorz. Placaet schynt ingesteldt te syn, die met alle mogelycke devoiren de vernietinge daervan sullen soecken te beletten.’ Spoedig na het
treffen van den vrede keerde in de republiek der Vereenigde Gewesten de vorige welstand weder. Er was in 1653 een retorsie-maatregel uitgevaardigd, waarbij de invoer van Engelsche waren in onze republiek ver-
{==284==} {>>pagina-aanduiding<<}
boden werd: - dit verbod werd ingetrokken, spijt de aansporingen onzer gezanten tot het nemen van krachtige represailles: - Het voorz. Placaet van H. Ed. Mog. van 3 Jan. 1653 is in verscheyde steden van de Ver. Prov. alreede buyten practyck gesteldt, ende by anderen wordt denzelven voet gevolght; sulcks wy de klem ende kraght geheel verloren hebben, dic by maintenue van contrarie ende retorsionnele Placcaeten hier hadde mogen werden bygebraght tot reciproque annullatie; daerop wy onder reverentie alleen die bedenckinge hebben, indien het in de practyck ofte in de goede meeninge van H. Ed. Mog. soo leggen sonde, of het niet beter waere dat wy by anticipatie van H. Ed. Mog. daervan aen de regeringe hier een ronde verklaring doen moghten, als voortkomende uyt een genegentheyt van H. Ed. Mog. tol dese natie, ende tot den vryen handel als voor desen, om te sien of men daerdoor eenige goede dispositie ook van deser syde soude konnen opwecken. De Nederlandsche handel werd niet ten val gebragt; maar de belemmeringen tegen de vaart op Engeland bleven, en vruchteloos werd onder Cromwell en Karel de opheffing beproefd. Uitsluiting van vreemden bleef het beginsel der handelspolitiek in de 17de Eeuw; bezendingen mogten even weinig baten als de voortdurende klagten over achteruitgang des handels in Engeland en het dalend cijfer der inkomsten van customs en excise. De afgunst der Britten verminderde even weinig, als de suprematie welke Holland bezat en hield in den handel: - ook na den vrede van Breda in 1667 trachtte Meerman te vergeefs eenige verzachting in de navigatie-akte te bewerken. Gelukkig dat men geen toevlugt tot retorsie-maatregelen nam, waartoe de Witt zoowel als de gezant Meerman overhelden. Nog onlangs is in de vergadering der Sta-, 
ten-Generaal te 's Gravenhage, zijdelings althans, in twijfel getrokken, of de gedragslijn, toen gevolgd, wijs en met de welbegrepen belangen des Vader lands strookend geweest is. Maar het wenschelijke in het midden latende, moeten wij op gezag van Meerman-zelven de mogelijkheid van represailles betwisten, die schrijft, dat de uitvoer uit Engeland geheel met Hollandsche schepen geschiedde, en er volstrekt geene Engelsche schepen, ‘à droiture van andere gewesten nae Hollandt of Zeelandt met baere waeren komen, behalve eenige weinige scheepjes met koolen en tin uit Schotland.’ Bewijs te over, hoe weinig de acte tot uitbreiding der Engelsche Scheepvaart gedurende een zestien-jarig bestaan had kunnen bijdragen! Een ander spreker heeft, bij die zelfde beraadslagingen der 2de Kamer, dit geringe voordeel voor Engeland ‘eene uitvinding der nieuwere staatshuishoudkunde’ genoemd. En echter, reeds weinig jaren na de invoering der befaamde wet, wees Sir Josiah Child de groote nadeelen voor de algemeene handelsbelangen aan. Sir Matthew Decker, die ongeveer eene eeuw na Cromwell schreef, sprak in gelijken zin, zoo als herinnerd is in de uitmuntende redevoering van Sir James Graham, en in M. Culloch's Inleiding voor de laatste uitgave van Smith, Wealth of nations.
Noch tractaten en onderhandelingen met Karel II, noch de troonsbeklimming van Willem III, konden het gewenschte doel: inkorting of intrekking der Navigatie-akte, bereiken. De schrijver voert uit een MS. brief van Van Weede aan Heinsius een bewijs aan, hoe de oogen onzer regenten steeds geopend waren, ‘om iets voordeeligs voor onzen handel te bedingen.’ Maar Witsen schreef den 20sten Mei 1698 uit Engeland: ‘Ik sorge, nadat het humeur van de menschen hier aensien, dat op stuck van comersie, voor ons niet veel faveurs sal syn te bedingen, hoewel ik oordeele, dat van onse kant

{==285==} {>>pagina-aanduiding<<}
daerop behoorde te werden aengehouden en geïnsteert.’ Hoe weiuig evenwel ‘het verdringen der Hollanders van den wereldhandel’ gelukt was, blijkt uit een schrijven van den beroemden Hop uit Londen, in datzelfde jaar 1689 - dos 38 jaren na de uitvaardiging der Navigatie-akte - aan Heinsius gerigt: ‘de Engelschen, die soo veel vaeren en handel niet en hebben op de Sond en Noorwegen als wy’: een voorbeeld te meer treffend, omdat de meeste gansten, eertijds aan de Nederlanders langs de Oostzee verleend, reeds lang het deel der Engelschen waren. Desniettemin lezen wij in een geschrift van Sir Francis Brewster, onder den titel van: ‘Essays on Trade and Navigation,’ ao. 1694 verschenen: ‘It is a mistake to say that we lost our trade into the Sound and Muscovy since the act of navigation, for it was stealing from us the year 1634, and was in a manner quite lost by the year 1652,’ - en weggen de tegenstanders, indien Cromwell's acte hier het verlorene niet heeft kunnen herstellen, de schitterende bloei van Engeland's marine en scheepvaart in het algemeen is een sprekend bewijs, hoe gunstig die maatregel gewerkt heeft. Deze redenering behoort tot de rubriek, door Ricardo met den naam van Ship owners' Logic bestempeld; gevolg derzelfde illusie, die de industriëele grootheid en magt van Engeland wil toeschrijven niet aan een rijken bodem, aan het karakter en de energie der bevolking, maar aan het beschermend stelsel, dat toch elders die wonderen niet gewrocht heeft. De schrijver dezer brochure wijst dan ook (bl. 43) zeer gepast op de maatregelen, die de Fransche regering, in navolging der Engelsche, meende te moeten nemen tot aanmoediging van scheepvaart en handel, maatregelen, die wel in staat waren den Nederlandschen handel te bederven, maar geenszins dien der Franschen te doen herleven. De kustvaart, die, ten gevolge der tractaten met Hendrik IV, zoowel als de 
regtstreeksche vaart, bijna geheel in handen der Nederlanders was geraakt, werd voor het eerst in 1659 door een ‘last-of vatgeld’ getroffen, één Fransche kroon van ieder' ton. Hevige klagten gingen in deze gewesten over dit tonnengeld op: van Beuningen werd met een Gezantschap afgevaardigd, om van Colbert de intrekking dier belasting le vragen: de Fransche kooplieden zelven begonnen te klagen; en na lange onderhandelingen kwam op den 27sten April 1662 een traktaat tot stand, waarbij de heffing van het zoogenaamde vatgeld alleen tot de uitgaande schepen beperkt, en bij den uitvoer van zout tot de helft verminderd werd. Intusschen bleven in Frankrijk de gepriviligeerde Compagniën kwijnen: de handel bloeide niet: Colbert, ‘een seer scharp financier ende seer ingenomen met gedaghten om de navigatie van de Ingeseetenen van dit ryck te doen aenwassen,’ en die meer dan eenig ander Minister voor den handel gedaan had, getuigt in een' brief aan de Pomponne van 1669, dat, terwijl de Hollanders bijna 16,000 schepen ter koopvaardij hadden, er in Frankrijk slechts 600 waren: en in 1681 roept hij de aandacht des grooten Konings in ‘sur la misère très-grande des peuples.’ Deze waren de wrange vruchten van het verbodstelsel! Voor Nederland, dat in 1670 tot strenge retorsie-maatregelen de toevlugt nam, waren de gevolgen even betrenrenswaard: verkwijning van fabrieken, een vernielende oorlog (1672) en bij de opvolgende vrede-verdragen, afwisselend, meer en minder vrijgevige bepalingen omtrent het handelsrerkeer; na den oorlog in 1746 voerde Frankrijk de oude belasting van het ratgeld weder in, en werden ook dezerzijds nieuwe inkortingen vastgesteld. Later werd door opheffing van het vatgeld de kustvaart der Friezen en Hollanders weder aangewakkerd, totdat in de laatste helft der 18de Eeuw het

{==286==} {>>pagina-aanduiding<<}
verval des handels met de afwijkingen van handelsvrijheid gelijken tred hield De Heer van der Heim maakt met een woord melding van het Placaat van 1725, omtrent het heffen der regten van uit- en invoer, ‘nog heden met roem bekend,’ en van de Propositie tot redres door den Stadhouder Willem IV in 1751 gedaan. Welligt vinden wij later gelegenheid de lotwisseling van dezen verdienstelijken maatregel door den doolhof van Advizen van de Gecommitteerde Raden ter Admiraliteit van Holland en Zeeland, Gesamentlijke Gecommitteerdens uit de respective Collegiën, Consideratiën en remarques, na te gaan. Wel mogt de minister van financiën, na verloop van eene Eeuw met een dergelijk voorstel opgetreden, en de geschiedenis dezer propositie indachtig, terugdeinzen voor de pogingen tot het afwachten eener Enquête, - door sommigen gewis ter goeder trouw verlangd, maar door anderen met gansch andere oogmerken aangeprezen. Hopen wij, dat weldra de overige takken der Wetgevende Magt hun zegel drukken op het Ontwerp, bij de Tweede Kamer aangenomen, - welks heilzame strekking, op indirecte wijs, ook door den verdienstelijken auteur van deze monographie is bewezen. De Historie moge dan te boek stellen, dat de Nederlandsche handel, in 1651 door een verderfelijken maatregel getroffen, - in 1751 met een verijdeld uitzigt op herstel gevleid, - in 1851 tot een nieuw leven ontwaakte!

De verdediging van Nederland in 1672 en 1673, door Jhr. J.W. van Sijpestein en J.P. de Bordes. 's Gravenhage, bij de Gebr. van Langenhuyzen. Eerste gedeelte.

In afwachting dat eene bevoegde hand, bij voltooijing van dezen verdienstelijken arbeid, daaraan een omstandig en opzettelijk onderzoek wijde, haasten wij ons de aandacht onzer landgenooten op dit werk te vestigen; en onze vreugd uit te drukken, dat het corps onzer officieren de namen dozer schrijvers mag tellen bij de vele roemrijke mannen, die gelijkelijk in het loger en de letterwereld hebben nitgemunt. De bange jaren, op het titelblad vermeld, door geschiedschrijvers veelzins toegelicht, zijn uit een krijgskundig oogpunt niet dan zeer gebrekkig en onvolledig beschreven. In deze bijdragen, ‘voor een groot deel uit onuitgegeven stukken zamengesteld,’ en uit het stof van zedelijke en rijks-archieven opgedolven, wordt eene proeve geieverd, hoe in de hand van deskundigen het oude nieuw kan worden. De Jonge en Mignet zijn met zorg geraadpleegd, zoodat ook de staatkundige zijde der gebeurtenissen beschouwd en opgehelderd is: terwijl waarschijnlljke velen met ons eene eigenaardige bekoorlijkheid in de bestudering van een onderwerp zullen vinden, dat vragen van den dag betreft, waaromtrent het oordeel van Experts, en ook van opvolgende ministeriën, zeer uiteenloopt,

{==287==} {>>pagina-aanduiding<<}
Twee kaarten van 1671 en 1696, met zorg en gelukkig uitgevoerd, strekken tot verduidelijking der feiten, en verhoogen de waarde van dit belangwekkend boek.

Korte Beschouwing der electro-magnetische Telegraaf, door A.H. Walter. Met eene plaat. Amsterdam, Caarelsen & Co., 1849.

Beter laat dan nooit. - Was ons het bovenstaande werkje eer onder de oogen gekomen, wij zouden zeker niet zoo lang gewacht hebben de aandacht van het publiek door eene korte aankondiging er op te vestigen. Het is het inderdaad wel waard. - Iedereen is van het nut der electro-magnetische telegrafie doordrongen; menigeen maakt er gretig gebruik van; velen hebben er enorme voordeelen aan te danken, en desniettegenstaande zijn er maar enkelen, die zich rekenschap vragen, op welke wijze hun dat nut, dat voordeel, dat gemak bezorgd wordt. Het is reeds veel, indien men zijne verwondering over de practische resultaten der wetenschap te kennen geeft; indien men van verbazing het uitschreeuwt, als men hoort, dat een electrische stroom in ééne seconde 60,000 geographische mijlen doorloopt, terwijl het licht in dien zelfden tijd slechts 41,000 kan afleggen. En wanneer men dan verneemt, dat men door de toepassing van dit feit in staat gesteld is, zijne gedachten in weinig minuten tijds op zestig duizend mijlen afstands aan anderen mede te deelen, dan kent de opgetogenheid zeker geene grenzen. Des te meer is het te verwonderen, dat de onverschilligheid omtrent de wijze, waarop dit schijnbare wonder plaats heeft, zoo algemeen is, en de grofste onwetenheid of de verkeerdste voorstelling van de werking der electro-magnetische telegrafen, bij de meesten, zelfs uit den beschaafden stand, nog aangetroffen wordt. De zaak is toch zoo eenvoudig, vooral als zij zoo duidelijk en bevattelijk voorgesteld, en door een zoo net plaatje verzinlijkt wordt, als wij dit in het werkje van den Heer Walter gevonden hebben. Wij kunnen het daarom gerustelijk aan iedereen ter lezing aanbevelen. - Op een veertigtal pagina's, waarvan eenige aan de oppervlakkige beschouwing van het galvanismus in het algemeen, voorts van den electro-magneet, van de telegrafen in het algemeen, en eindelijk van de electro-magnetische telegraaf gewijd zijn, wordt den lezer eene juiste en volledige 
voorstelling van hare werking medegedeeld, die hij zeer geleidelijk in al hare bijzonderheden volgen kan, al had hij vroeger geen woord van physica of electro-magnetisme gehoord. De geschiedenis der telegrafie, de verbeteringen en uitbreidingen, daaraan van lieverlede gegeven, worden er met weinige woorden bij vermeld; en het was ons welbehagelijk daarbij wederom de verdiensten van onzen ijverigen en kundigen Wenckebach, te Amsterdam, met ophef te hooren vermelden, die inderdaad zulke belangrijke vereenvoudigingen daarbij aangebragt heeft. Hem toch zijn wij onze telegrafische linic tusschen Amsterdam en Rotterdam reeds

{==288==} {>>pagina-aanduiding<<}
verschuldigd; hij is het, die met eenen rusteloozen ijver, welke zeker meer aanmoediging verdient, dan hem daarvoor tot dusverre te beurt valt, voortgaat deze uitvinding aan het belang van onzen staat, van onzen handel, van onze geheele maatschappij dienstbaar te maken, en nu ook weder eene linic tusschen Amsterdam en het Nieuwe-Diep ontworpen heeft. Het is ons eene behoefte hem hierbij voor zijne onvermoeide pogingen openlijk hulde te brengen, en hem daartoe de zoo noodige ondersteuning en voorkomendheid toe te wenschen. Ter juistere waardering van zijnen arbeid, waaraan hij zoo'n groon deel van zijne laatste levensjaren toegewijd heeft, zij dan ook het boven staande werkje ter algemeene lezing aangeprezen.

T.








{==289==} {>>pagina-aanduiding<<}

1815.

Précis de la Campagne de 1815 dans les Pays-Bas; par le Major d'Artillerie E. van Löben Sels, aide de Camp de S.A.R. le Prince Frédéric des Pays-Bas. Avec plans. Traduit du Hollandais. La Haye, Doorman. 1849.

Er zijn in de geschiedenis jaartallen en namen, die meer dan anderen eenen diepen indruk op de gemoederen der menschen blijven maken, omdat zij herinneren aan grootsche, buitengewone gebeurtenissen; gebeurtenissen, die den gewigtigsten invloed op het lot van het menschdom hebben uitgeoefend en de wereld van gedaante hebben doen veranderen. Zoo zullen het jaartal 1815 en de naam Waterloo ons nooit onverschillig en koel laten; want zij brengen ons eenen kampstrijd in de herinnering, zoo bloedig, zoo grootsch, zoo heldhaftig gestreden, zoo onvergetelijk door de groote mannen, die daar optraden; door de gewigtige belangen, die daar op het spel stonden; door de gevolgen, aan de uitkomst van dien strijd verbonden, dat de wereldgeschiedenis er misschien het gelijke niet meer van oplevert. Noem Waterloo, en ieder stelt zich dadelijk dien half-God van den nieuweren tijd voor, de banden verbrekende, die hem kortstondig omgaven, op nieuw de keizerskroon op zijn schedel drukkende, en op nieuw den kamp tegen geheel Europa aanvaardende; noem Waterloo, en gij verbeeldt u dat slagveld,

{==290==} {>>pagina-aanduiding<<}
waar Frankrijks krijgshaftige scharen, voortgestuwd doorden wil van hunnen grooten veldheer, zich, even als de woedende baren der zee, met onweêrstaanbaar geweld storten op die bataillons van Wellington, die daar pal staan als vaste en sterke dijken der vrijheid; noem Waterloo, en gij herinnert u zoo vele dappere landgenooten, die op dat slagveld met roem streden, met zelfopoffering vielen; gij herinnert u dien Oranje-vorst, die daar zijn bloed vergoot voor de vrijheid van Nederland, voor de onafhankelijkheid van Europa, en door zijn moed en zijne krijgsdeugd den luister verhoogde van een geslacht, dat zoo veel kampvechters voor de zaak des Vaderlands heeft voortgebragt. Reeds vijf en dertig jaren zijn verloopen sedert dien laatsten worstelstrijd tegen Napoleon, en toch is de herinnering daaraan nog zóó levendig in aller harten, alsof die strijd pas gisteren plaats had; en ieder onzer zegt het Da Costa na, wanneer hij zingt:

‘'t Kanon van Waterloo 
Galmt in mijne ooren nog....’ 


Het is ons voornemen in de volgende bladeren de krijgsgebeurtenissen van dat altijd gedenkwaardige jaar 1815 in overzigt te nemen, en, zonder ons te wagen aan een uitvoerig verhaal daarvan - evenzeer boven onze krachten verheven, als boven de ruimte, welke dit Tijdschrift oplevert - ons te bepalen tot de beschouwing van enkele punten, die dienen kunnen om de kennis en beoordeeling dier gebeurtenissen meer algemeen en meer juist te maken. Het is eene nieuwe poging, die wij wagen, om de krijgskennis meer onder onze landgenooten te verspreiden, en om iedereen in staat te stellen te oordeelen, niet alleen dat zijne voorouders roemwaardig waren, maar ook waarom zij het zijn geweest.
De aanleiding tot dien arbeid vonden wij in de hierboven vermelde Fransche vertaling van het bekende werk des Heeren van Löben Sels, voor zoo ver den veldtogt van 1815 in de Nederlanden betreft. De majoor van Löben Sels heeft door zijne ‘Bijdragen tot de Krijgsgeschiedenis van Napoleon Bonaparte,’ zich eene regtmatige aanspraak verwor-
{==291==} {>>pagina-aanduiding<<}
ven op de achting en dankbaarheid zijner wapenbroeders en landgenooten; want in die bijdragen heeft hij met naauwgezette waarheid de roemrijke krijgsbedrijven opgeteekend van het Hollandsche leger, in het tijdvak van het Fransche keizerrijk en in het jaar 1815. Zoo iets is bij ons eene zeldzaamheid; slechts schaars vindt men bij ons voorbeelden van goed geschrevene krijgsgeschiedenissen; van juiste, waarheidlievende verhalen der door ons leger verrigte wapenfeiten; en het is eene wezenlijke oneer voor ons, dat daden en verrigtingen, die ons onmiskenbaar tot roem verstrekt hebben, alleen door vreemdelingen zijn beschreven en opgeteekend. De majoor van Löben Sels maakt eene eervolle uitzondering op dien geest van laauwheid en onverschilligheid, die bij ons te algemeen is; hij, ten minste, heeft aan zijn Vaderland de schatting van zijne talenten gebragt; hij heeft de eer van dat Vaderland verdedigd; hij heeft medegewerkt tot de uitbreiding van onzen volksroem, en aan hem hebben wij het te danken, dat ook de vreemdeling weet, welk een gewigtig deel de Nederlandsche krijgsmagt heeft gehad aan den laatsten worstelstrijd tegen Napoleon.

Het jaar 1814 had Napoleon, na heldhaftigen kamp, zien bezwijken voor de reusachtige overmagt zijner vijanden; de keizerlijke schepter was uit zijne handen gevallen, en weêr was een Bourbon op Frankrijks troon verheven.
Voor den aandachtigen opmerker moest het intusschen spoedig blijkbaar zijn, hoe moeijelijk het den nieuwen gebieder van Frankrijk zou vallen, het woelige, wispelturige volk, dat hij bestuurde, aan rust en gehoorzaamheid te gewennen, en hoe de strijdige, geheel vijandige partijen, waarin de natie verdeeld was, de voortduring der regering van Lodewijk XVIII ten hoogsten onzeker maakten. Die vorst toch was niet alléén in Frankrijk teruggekomen, maar met hem waren een aantal zijner getrouwe aanhangers wedergekeerd; vijanden en slagtoffers der omwenteling van 1789, bestrijders van hare beginselen, die zelfs het goede loochenden, dat zij

{==292==} {>>pagina-aanduiding<<}
had voortgebragt, en die in hunnen blinden waan alles weêr tot den vorigen toestand wilden doen terugkeeren, en het geheele tijdvak van 1789 tot 1814 uit de geschiedenis van Frankrijk wilden wisschen. Is het wonder, dat zulke meeningen, voorgedragen op den trotschen toon van wie als gebieder meent te kunnen spreken, in de hoogste mate kwetsend en krenkend waren voor dat talrijke gedeelte der Fransche natie, dat, met hart en ziel de beginselen der omwenteling toegedaan, daaraan zijne stoffelijke welvaart, zijne maatschappelijke ontwikkeling, zijne volksgrootheid, zijnen schitterenden krijgsroem had te danken? Is het wonder, dat die edelen en die met den koning teruggekeerde ballingen weldra vreemden en vijanden waren te midden hunner landgenooten, wier denkwijs, zeden, belangen zoo geheel anders, zoo geheel strijdig waren met de hunne?
En mogen al soms dwaze adeltrots, onverstandige gehechtheid aan verouderde instellingen, bij velen der teruggekeerde koningsgezinden de oorzaak zijn geweest der vijandschap, die hunne landgenooten hun toedroegen, toch vordert de billijkheid te erkennen, dat die vijandschap bijna in den aard der dingen lag, en juist niet altijd aan de eene der twee partijen moet geweten worden. Er was eene te wijde klove tusschen die beide partijen; er was te veel gebeurd, hetgeen eene verzoening en verbroedering onmogelijk maakte, De Vendeëer, die onder Charette en La Roche Jacquelin de wapenen voor zijnen koning had gevoerd, kon mogelijk de hand toereiken aan den veteraan van Napoleon's legers, die op de slagvelden van Austerlitz en Friedland had gestreden; want beide, hoe verschillende zaak zij ook hadden voorgestaan, hadden toch den luister en de eer van den Franschen naam uitgebreid, en de dapperheid verbroedert spoedig; maar hoe kon die verbroedering plaats vinden tusschen hem, die door het geweld der omwenteling have en erf had verloren, en hem, wien die omwenteling daarmede had verrijkt? Hoe kon er vriendschap, of zelfs maar vrede bestaan tusschen den edelman, die zijne vrienden en verwanten door de gerigtsbijl had zien vallen, en hem, wiens hand bevlekt was met het door de omwenteling onschuldig vergoten bloed? - Zulk eene vereeniging van zoo strijdige,

{==293==} {>>pagina-aanduiding<<}
vijandige bestanddeelen te verwachten, was dwaas en ongerijmd; nog jaren lang zou Frankrijk in twee vijandige partijen verdeeld blijven; en alleen dan kon men op de uitdelging dier partijen rekenen, wanneer er een later geslacht was opgetreden, vrij van de driften en hartstogten der voorvaderen.
Met al de schranderheid en bekwaamheid, die Lodewijk XVIII bezat, was het hem dan toch niet mogelijk, zijne moeijelijke taak, het besturen van een zoo verdeeld rijk, goed te vervullen; te meer niet, omdat naast en om hem andere mannen waren, die zijne verstandige gematigdheid niet bezaten, en die, hetzij uit verblinding, hetzij met misdadige inzigten, er gedurig op uit waren, om de driften der partijen aan te wakkeren en het goede uit te roeijen, dat de koning wilde stichten. Die koning had bovendien voor het Fransche volk twee hoofdgebreken: zijn uiterlijk was weinig indrukwekkend, en vreemde legers hadden hem op den troon gebragt. Ieder volk, maar vooral het Fransche, wordt spoedig voor zijne hoofden ingenomen, wanneer deze door majesteit en kracht zich als door de natuur gevormde gebieders voordoen; maar hoe weinig moest een koning voldoen als Lodewijk XVIII, die oud, ziekelijk, zwaarlijvig, niets gebiedends, niets krijgshaftigs had, niet eens te paard kon stijgen; hoe ongunstig moest hij afsteken bij dien Korsikaan, wiens ijzersterk ligchaam elke vermoeijenis scheen te tarten, en die, aan het hoofd zijner legioenen, als het ware beeld van den oorlogsgod prijkte! - Maar ook die Korsikaan, hoe onderdrukkend en geweldig zijne regering was geweest, had toch altijd als hoogste doel den roem en luister van het Fransche volk voor oogen gehad; en zijn opvolger was op den troon gekomen door de vernedering en den val des Vaderlands, door de zege der vreemde legers over Frankrijk. Dat was een denkbeeld, dat voor het roemzuchtige Fransche volk niet te verduren viel; dat was een denkbeeld, dat de verbittering tegen den ouden vorstenstam steeds levendig hield, en tot op de omwenteling van 1830 toe, bleef het altijd een voornaam en niet te wederleggen verwijt tegen de Bourbons: ‘ils sont venu dans les bagages de l'étranger.’ Frankrijk kan onderdrukking verduren van de zijde zijner bestuur-
{==294==} {>>pagina-aanduiding<<}
ders; maar die bestuurders moeten nooit 
dwaas genoeg zijn om het te vernederen, of de volksijdelheid te kwetsen.
Was de groote massa van het Fransche volk, om de opgenoemde redenen, vijandig gezind jegens de Bourbons, in het bijzonder gold dit van het leger; hier vooral was dit gevoel ten hoogste natuurlijk. Geen legerhoofd heeft ooit zijne soldaten met meer afgodische gehechtheid aan zich weten te verbinden, dan Napoleon; de verknochtheid der Fransche soldaten aan hun' keizer kende geene perken; en in die lange, eindelooze oorlogen, in verschillende werelddeelen onder zijne bevelen gevoerd, vindt men nooit, zelfs niet te midden der grootste gevaren, der nijpendste jammeren, een voorbeeld van wederspannigheid of onwil, maar daarentegen duizende voorbeelden van onbeperkte zelfopoffering. Voor die oude beproefde soldaten, die op zoo menig slagveld onder Napoleon's aanvoering hadden overwonnen, was hun keizer alles; zij konden zich onmogelijk aan het denkbeeld gewennen, hem te moeten missen; met weêrzin gehoorzaamden zij de bevelen zijns opvolgers; reikhalzend en met een vast geloof zagen zij de terugkomst te gemoet van den man, die hen in staat zou stellen, de nederlagen der laatste jaren te wreken, en den hoon uit te wisschen, dien Frankrijk had ondergaan, toen de woeste benden van het noorden in zegepraal Parijs waren binnengetrokken.
Die gesteldheid der gemoederen in Frankrijk was natuurlijk Napoleon niet onbekend gebleven, en hij had daarin het middel gezien, om zich nogmaals van de verlorene heerschappij meester te maken. Zijne zendelingen, over alle deelen van Frankrijk verspreid, wakkerden overal den moed zijner aanhangers aan, vermeerderden de vijandige gezindheid tegen de Bourbons, en stelden de terugkomst des keizers als onfeilbaar en als zeer aanstaande voor. Een digt net van zamenzwering overdekte als het ware geheel Frankrijk, omgaf de Bourbons, belemmerde al hunne handelingen, verblindde hen voor het steeds toenemende gevaar, gaf hen, om zoo te zeggen, geboeid en weêrloos aan hunne vijanden over. Eindelijk, toen de omwenteling genoeg is voorbereid; toen de grond, waarop de troon der Bourbons rust, reeds genoegzaam is ondermijnd; toen de in den vuurberg opgehoopte

{==295==} {>>pagina-aanduiding<<}
brandstoffen op het punt zijn uit te breken, doet Napoleon den beslissenden stap. Een rank vaartuig voert den nieuwen Cesar, door slechts weinigen vergezeld, over de wateren der Middellandsche zee; hij bereikt de kusten van Provence; en als een donderslag weêrgalmt het eensklaps in Europa: Napoleon is geland! Napoleon is in Frankrijk!
Moeten wij hier den togt des keizers van Cannes naar Parijs vermelden; dien togt, meer zegepraal dan krijgstogt? Moeten wij dien plotselingen omkeer van geheel Frankrijk vermelden; dat verlaten van den koning door zijne staatsen raadslieden; die betuigingen van verknochtheid, zoo ras vergeten; die eeden van trouw, zoo ras verbroken; dien afval des legers; dat verraad van Ney, - want wij kunnen hier geen zachter woord gebruiken voor de handeling van dien oorlogsman; en noch zijne onsterfelijke dapperheid, noch de rampzalige dood, dien hij later onderging, zijn in staat om het schandelijke weg te nemen van den meineed, dien hij hier pleegde; - moeten wij de steden noemen, die hare poorten voor den terugkeerenden balling openden; de krijgsbenden optellen, afgezonden ter bestrijding des keizers, en zich bij diens eerste toespraak aan zijne zijde scharende; de legerhoofden aanwijzen, die hun zwaard aan zijne dienst kwamen toewijden? Moeten wij schilderen, met welk eene snelle vlugt de keizerlijke adelaar zich over geheel Frankrijk uitbreidde; hoe ras de driekleurvlag weêr van de grijze torens van Nôtre Dame wapperde? - Maar neen, dit zijn tet welbekende, te veel beschrevene feiten; het is onnoodig daaraan te herinneren; iedereen weet, hoe Lodewijk XVIII verlaten en vlugtende den troon zijner vaderen ontvlood, en hoe Napoleon weêr zijne intrede deed in het vorstelijke verblijf der Tuileriën.
Maar niet ongehinderd, niet onbetwist zou die herstelling van Napoleons keizerrijk plaats hebben, en ras zoude het vijanden en bestrijders zien opdagen. In het binnenland telde de verdrevene koningsstam nog talrijke aanhangers, en de Vendée, getrouw aan de voorvaderlijke herinneringen, vatte dadelijk de wapenen tegen den nieuwen gebieder op; die gebieder werd bovendien belemmerd door de tegenwerking der vrijheidsgezinde partij, die, zich Frankrijks vroe-
{==296==} {>>pagina-aanduiding<<}
gere onderdrukking door Napoleon herinnerende, thans hare voorzorgen daartegen wilde nemen, het gezag des keizers aanmerkelijk beperkte, en ieder zijner handelingen met wan, trouwen gadesloeg. Veel grooter nog waren de gevaren, waarmede het buitenland dreigde. Napoleon's tenonderbrenging en val was het voorname doel geweest, waarom de verbondene vorsten van Europa de wapenen tegen Frankrijk hadden gevoerd; dat doel was in 1814 bereikt; maar de terugkeer des keizers wierp alles weêr in duigen, en liet men hem ongehinderd op den Franschen troon, dan was het te wachten, dat hij weldra zijne magt weêr zoude willen uitbreiden, en ras, even als vroeger, gevaarlijk zoudo worden voor de vrijheid en onafhankelijkheid der andere Europeesche mogendheden. Zelfverdediging gebood het bestrijden van Napoleon. Dit zagen de vorsten van Europa te regt in, en daarom besloten zij niet te rusten, maar zich op nieuw te wapenen, en ten krachtdadigste hunne inspanningen aan te wenden, om den man te beoorlogen, dien zij niet als de regtmatige gebieder van Frankrijk, maar als een overweldiger beschouwden. De oorlog tegen Frankrijk werd bepaald.
Geduchte krijgstoerustingen werden aangewend, om Frankrijk te bestrijden, en de zege der bondgenooten zoo weinig mogelijk twijfelachtig te maken. Alom naderden sterke legers de grenzen van dat land. In de zuidelijke Nederlanden zouden zich twee legers zamentrekken, een Pruissisch onder Blücher, een Engelsch-Nederlandsch onder Wellington; die vereenigde magt zou meer dan 200,000 man bedragen. Aan den boven-Rhijn trok eene Oostenrijksche krijgsmagt van 230,000 man zamen; 60,000 Oostenrijkers en Sardiniërs stonden aan de grenzen van Italië; eene Russische legermagt van 140,000 man was in aantogt. Voegt men hierbij de nog later oprukkende Spaansche, Duitsche en Deensche krijgsbenden, dan kan men zonder overdrijving aannemen, dat Frankrijk in 1815 aangevallen zou worden door eene magt van niet minder dan 800,000 man.
Napoleon had te vergeefs pogingen aangewend, om het dreigende onweêr af te keeren, dat aan alle zijden om hem zamentrok; hij had te vergeefs de bondgenooten tot vrede-
{==297==} {>>pagina-aanduiding<<}
lievende inzigten trachten te brengen, of verdeeldheid onder hen te zaaijen. Alles was vruchteloos geweest; de vrede kon niet bewaard blijven, en het zwaard alleen moest beslissen. De oorlog was onvermijdelijk, en de keizer besloot den aanval zijner vijanden niet af te wachten in Frankrijk, maar zelf aan te vallen, en in de Nederlanden de legers der bondgenooten op te zoeken en slag te leveren. De helft van Junij was voor dien aanval bepaald, die over het zijn of niet zijn des Franschen keizers moest beslissen.
Een der uitstekendste krijgskundigen van den nieuweren tijd, Clausewitz, heeft de vraag behandeld: in hoever Napoleon's besluit, om in Junij 1815 op de legers van Blücher en Wellington aan te vallen, al dan niet was goed te keuren; en hij heeft op eene overtuigende wijze aangetoond, dat dit besluit het beste was, dat Napoleon, in den toestand, waarin hij verkeerde, kon nemen, en dat zoowel de meening, dat de Fransche keizer zich tot de verdediging had moeten bepalen, als de meening, dat hij dien aanval op de Nederlanden reeds vroeger, reeds in de maand April, had moeten verrigten, beide evenzeer ongegrond zijn. Wij zullen kortelijk de redenen mededeelen, die Clausewitz tot bevestiging van dat oordeel bijbrengt.
De aanval reeds in de maand April, zou denkelijk de verovering van de Nederlanden, ten minste van het zuidelijk gedeelte, hebben ten gevolge gehad; want de legermagt der bondgenooten, die daar bijeentrok onder den prins van Oranje en onder den Pruissischen generaal Kleist, bedroeg toen nog maar ongeveer 50,000 man. Maar welk voordeel zou die verovering der zuidelijke Nederlanden, dat slaan van die legermagt der bondgenooten hebben opgeleverd? Slechts een onbeduidend voordeel: de vermeestering van eenig grondgebied doet in den oorlog zeer weinig ter zake af, en het slaan van eene magt van 50,000 man zou niets beslissen in een kamp, waarin men honderdduizenden tegenover zich had. Die aanval, in April gedaan, kon dus geene belangrijke gevolgen opleveren, en door zoo vroeg aan te vallen, kon men ook niet de noodige uitbreiding geven aan de strijdkrachten van Frankrijk. Die vroegtijdige aanval was dus onraadzaam.

{==298==} {>>pagina-aanduiding<<}

Bleef men daarentegen verdedigend handelen en wachtte men den vijand in Frankrijk af, dan zouden de groote krijgeverrigtingen, de beslissende handelingen des oorlogs, niet in Junij plaats hebben, maar eerst eenige weken later, op het einde van Julij of het begin van Augustus. Napoleon won dus, door zoo te handelen, eenige weken tijds; hij kon dus, in dat geval, zijne legermagt eene grootere uitbreiding geven, en in zoo ver was de verdediging voordeelig. Maar er waren andere redenen, waarom die verdediging voor Napoleon, in 1815, geheel onraadzaam was. Om eenen verdedigenden oorlog goed te kunnen voeren, moet men kunnen rekenen op de medewerking en de hulp der bevolking; ten minste men moet hare vijandschap niet te duchten hebben; dit nu was niet de toestand, waarin Frankrijk zich in 1815 bevond; die toestand was juist het tegenovergestelde. In Frankrijk was eene sterke partij den Bourbons toegedaan, en dus Napoleon vijandig; die partij had, in sommige gedeelten des lands, reeds de wapenen opgevat, en het was te voorzien, dat, zoodra de legers der bondgenooten op den Franschen bodem doordrongen, de opstand in kracht en uitbreiding zou toenemen, de koningsgezinden zich alom bij de vreemde legers zouden aansluiten, de handelingen dier legers begunstigen, de verdediging belemmeren, afval en verraad bij Napoleon's krijgsmagt doen ontstaan. Daarom was het, in 1815, voor den Franschen keizer onraadzaam, om den vijand in Frankrijk af te wachten; daarom kon hij de verdediging niet voeren, zoo als Frederik II dit in den zevenjarigen oorlog deed: de Pruissische koning was toen zeker van zijn volk en van zijn leger, Napoleon in 1815 niet.
Daarentegen de aanval in Junij, op de legers der bondgenooten in de Nederlanden gedaan, kon goede en beslissende uitkomsten opleveren. Dat men dien aanval tot dien tijd was noodzakelijk om met meer krachten te kunnen optreden; langer uitstel mogt er evenwel niet plaats hebben, want dan zouden ook de overige legers der bondgenooten in werking komen en de overmagt des vijands te groot zijn; in Junij aanvallende, had men nog maar alleen met de legers van Blücher en Wellington te doen, en was

{==299==} {>>pagina-aanduiding<<}
er de mogelijkheid om die legers te slaan, vóór de komst van de Oostenrijksche en Russische legermagt aan den Rijn. En eene groote overwinning, behaald op eene legermagt van tweemaal honderdduizend man, aangevoerd door de stoutste en uitstekendste bevelhebbers der bondgenooten, zou denkelijk beslissende gevolgen hebben gehad; zij zou de geestdrift van het Fransche volk hebben opgewekt, de kracht van Napoleon verdubbeld, ontmoediging en verdeeldheid, de gewone gezellen van tegenspoed, onder de bondgenooten doen ontstaan en de kansen op de overwinning aan de zijde van Frankrijk hebben gebragt. Onderstel, dat Napoleon in de Nederlanden de legers van Blücher en Wellington slaat en uiteendrijft, dan is het - wel niet zeker - maar toch zeer waarschijnlijk, dat het hem later gelukken zal ook aan de overige legermagten der bondgenooten het hoofd te bieden, en dat de oorlog eindigt met zijne erkenning als keizer van Frankrijk.
Eene overwinning op Blücher en Wellington was dus niet alleen voor Napoleon het eenige middel om zich op den Franschen troon te handhaven, maar kon hem ook tot de vorige magt en grootheid terugbrengen; en dat er kansen op die overwinning waren, dat die overwinning mogelijk was, zal blijken uit de opgave van de sterkte, zamenstelling en aanvoering der wederzijdsche legers.

In Junij 1815 was de geheele sterkte van de krijgsmagt, die Napoleon te velde kon brengen, een paar maal honderd duizend man; bovendien had men nog depôts en een aantal bataillons der nationale garde, tot bezetting der talrijke vestingen. Die legermagt van tweemaal honderdduizend man kon evenwel niet geheel worden aangewend tegen den vijand in de Nederlanden; aan den Rijn, naar de zijde van Zwitserland, van Italië, aan de Spaansche grenzen, moesten legerkorpsen worden geplaatst; wel op zich zelve veel te zwak om de legers der bondgenooten het hoofd te bieden, maar die later sterkte zouden verkrijgen, door toevoeging der nationale garde en der volkswapening, waaraan zij tot

{==300==} {>>pagina-aanduiding<<}
kern zouden dienen; de opstand van de Vendée vorderde ook een legercorps tot zijne bestrijding; en door dit alles kon de legermagt, waarmede Napoleon naar de Nederlanden oprukte, slechts eene sterkte verkrijgen, waaromtrent de opgaven wel eens verschillend zijn, maar die denkelijk ongeveer 120,000 man zal hebben bedragen.
Hiertegenover had men nu twee legers van de bondgenooten: een Pruissisch leger, onder Blücher, 117,000 man sterk; een Engelsch-Nederlandsch leger, onder Wellington, 90 à 95,000 man tellende.
Men ziet dus, dat de legermagt der bondgenooten in de Nederlanden bijna het dubbel was van die, welke Napoleon aanvoerde. Maar soms kan de invloed der getalssterkte aanmerkelijk gewijzigd worden door de meerdere of mindere militaire waarde der troepen, door de meerdere of mindere bekwaamheid der aanvoerders; - laat ons onderzoeken, in hoever dit hier het geval was.
Bij de bondgenooten had het leger van Blücher het groote voordeel, van uit troepen te bestaan van eene en dezelfde natie, uit Pruissen. Het grootste gedeelte van dat leger bestond uit oude soldaten, die reeds meer dan eenmaal zich met den vijand hadden gemeten, die vervuld waren met geestdrift, met vaderlandsliefde, met dien gloeijenden haat, dien toen ter tijd, alles wat Duitsch was, koesterde tegen Frankrijk en tegen Napoleon. De roemvolle veldtogten van 1813 en 1814 hadden het Pruissische leger een groot vertrouwen gegeven in zijne eigene krachten en in de bekwaamheid van zijnen stouten aanvoerder; en hoezeer, na de nederlaag bij Ligny, eenige duizende manschappen, nieuwe lotelingen, de gelederen verlieten, zoo pleit dit gewone verschijnsel, dat elken tegenspoed vergezelt, evenwel volstrekt niet tegen de waarde van het toenmalige Pruissische leger, dat in alle opzigten als uitmuntend kon worden beschouwd.
Het door Wellington aangevoerde leger had eene zeer vreemdsoortige zamenstelling: men had daarbij Britsche en Hanoversche troepen, en het dusgenaamde Duitsche legioen, de Nederlandsche krijgsmagt, Nassauers en Brunswijkers. De verschillende deelen van dit leger hadden alle niet de-
{==301==} {>>pagina-aanduiding<<}
zelfde militaire waarde. De Britsche regimenten konden als de kern en kracht van Wellington's leger worden aangemerkt; een goed gedeelte dier regimenten had, onder zijne aanvoering, de veldtogten in het Spaansche schiereiland megemaakt en dáár ondervinding van den oorlog verkregen; werden die regimenten in sommige opzigten door de troepen van andere Europesche legers overtroffen, in dapperheid op het slagveld deden zij voor niemand onder. Hetzelfde geldt van het Duitsche legioen, eene troepenafdeeling in Britsche soldij, tijdens Napoleon's overheersching uit uitgewekene Duitschers zamengesteld; lange jaren hadden die troepen, onder Wellington, in Spanje gestreden, en krijgstucht, onvermoeidheid, beleid, schitterende dapperheid op het slagveld, hadden die uitstekende schaar ten allen tijde gékenmerkt. De Nassauers konden mede, in alle opzigten, als goede dappere troepen worden beschouwd; de Hanoversche legermagt, over het geheel goed, telde evenwel troepen, die minder oefening en minder ondervinding hadden; de Brunswijkers bestonden grootendeels uit nieuwe ligtingen. Het Nederlandsche leger, pas daargesteld, bestond voor het grootste gedeelte uit soldaten, die geen of weinig ondervinding van den oorlog hadden; en wanneer dat leger, aangevoerd door dappere en bekwame bevelhebbers, toch in dezen veldtogt uitmuntend zijnen pligt heeft betracht, dan was dit iets, waarop men niet vooruit kon rekenen. In één woord, Wellington's leger bevatte uitmuntende, maar zeer ongelijke, zeer vreemdsoortige bestanddeelen; en het had niet zoo veel eenheid, het maakte niet zulk een sterk en vast ligchaam uit, als het leger van Blücher.
Het leger, waarmede Napoleon in 1815 naar de Nederlanden oprukte, bestond geheel of grootendeels uit oude beproefde soldaten, gehard door vroegere oorlogen, gewoon aan krijgsgevaren, met geestdrift bezield voor de zaak huns keizers, brandend van verlangen om door schitterende overwinningen den hoon der vorige jaren uit te wisschen, en Frankrijk weêr op zijne vijanden te doen triomferen. Een leger, zóó zamengesteld, met zulke gevoelens bezield, heeft eene geduchte kracht; en geen onpartijdige kan de dapperheid en zelfopoffering loochenen, door Napoleon's soldaten

{==302==} {>>pagina-aanduiding<<}
in dezen veldtogt betoond; toch, bij al dat uitnemende, kan men in het overhaaste der zamenstelling en in de staatkundige gebeurtenissen der laatste jaren, oorzaken zien, die eenen nadeeligen invloed uitoefenden op het Fransche leger van 1815.
Het is altijd voor een leger een groot voordeel, wanneer het reeds langen tijd bestaat, wanneer de verschillende deelen van dat leger reeds lang onder de bevelen van dezelfde aanvoerders gestaan hebben, en er daardoor in alle rangen eene naauwkeurige bekendheid met wapenbroeders en bevelhebbers, en een wederzijdsch vertrouwen zijn ontstaan, die hechtheid en sterkte aan eene krijgsmagt geven. Vereenig een aantal dappere soldaten, geef hun bekwame bevelhebbers, - wanneer die bevelhebbers en soldaten elkander nog vreemd zijn, nog pas zijn bijeengebragt, dan zal daaruit nog niet dat vaste en deugdzame militaire geheel ontstaan, dat men eerst door den tijd verkrijgt, wanneer bevelhebbers en soldaten zich hebben leeren kennen, en door ondervinding weten, wat zij van elkander hebben te verwachten. Dat voordeel nu van een langdurig bestaan miste Napoleon's leger in 1815; het was in haast bijeengebragt; vele gedeelten waren pas daargesteld, of van nieuwe bevelhebbers voorzien, geheel vreemd aan hunne soldaten; de aanvoerders der bataillons en regimenten kenden soms te naauwernood de namen van hunne officieren; de divisie-generaal had de corpsen, die onder zijne bevelen waren gesteld, soms maar een enkelen keer gezien, en Ney, die zulk eene gewigtige taak in dezen veldtogt vervulde, kwam maar een paar dagen voor het begin der vijandelijkheden bij het leger aan, en had niet eens den tijd gehad om zich paarden aan te schaffen. In één woord, Napoleon's leger van 1815, welk eene uitstekende dapperheid het ook op de slagvelden heeft betoond, had op lange na niet dat vaste, dat sterke, die orde, die eenheid, welke een langdurig zamenzijn aan de krijgsmagt had gegeven, tien jaren vroeger in de velden van Austerlitz bijeenverzameld.
Er was eene andere oorzaak, die nog veel verderfelijker werkte op het toenmalige Fransche leger, en de kracht daarvan ondermijnde; het was het gemis aan vertrouwen op den goeden afloop des oorlogs. Het leger was, over het geheel,

{==303==} {>>pagina-aanduiding<<}
blindelings Napoleon toegedaan; maar toch, het geloof aan de onoverwinnelijkheid des keizers, het vertrouwen op de bestendigheid zijner heerschappij, bestonden niet meer zoo als vroeger. Men had in 1814 den Franschen keizer van den troon zien vallen; een ander vorst had hem vervangen; wel was deze nu weêr verdreven, en in weinige dagen tijds had eene nieuwe schildverheffing van den grooten oorlogsman plaats gehad; - maar wie waarborgde het, dat deze lang de teugels van het gezag in handen zoude houden, en niet ten tweedenmale voor de wapenkracht van het verbondene Europa zoude moeten zwichten? De snelle ommekeer der laatste jaren, die rasse vervanging van den eenen gebieder door den anderen, had ieder doen gevoelen, hoe onbestendig de staatkundige toestand van Frankrijk was, en hoe gemakkelijk het kon gebeuren, dat de Bourbons weêr op hunne beurt Napoleon op den Franschen troon vervingen. Dit was een denkbeeld, dat aan geen gedeelte van het leger vreemd bleef, maar dat vooral in de hoogere rangen met kommer en angstvalligheid de toekomst deed te gemoet zien, de kansen van den strijd deed wikken en wegen, op maatregelen van eigenbelang deed peinzen voor het geval, dat de Bourbons mogten zegevieren, en den ijver voor de zaak van Napoleon deed verflaauwen, de trouw aan den keizer deed wankelen. En wie kon, na de gebeurtenissen der laatste jaren, nog op het onwankelbare van die trouw, nog op de heiligheid van den militairen eed bouwen, nu er zoo veel voorbeelden waren geweest van het verbreken dier trouw, en nu die eed nog zoo kortelings was geschonden, toen een geheel leger de zaak zijns konings verliet en tot Napoleon overging? Wie kon nog zeggen, wat men morgen zoude doen, welken vorst men dán trouw zou zweren, welk vaandel men dán zou volgen, welke kleuren men dán zou dragen? Het geloof aan de toekomst bestond niet meer, en de stem van pligt en eer was bij sommigen vervangen door de ingevingen van zelfzucht en 
eigenbelang; het vertrouwen op wapenbroeders en bevelhebbers was aan het wankelen, en het rampzalige vermoeden van verraad was aan velen niet vreemd.
Vooral werd die ongelukkige gesteldheid der gemoederen niet weinig verergerd door eene gebeurtenis, die kort voor

{==304==} {>>pagina-aanduiding<<}
het openen van den veldtogt plaats had, en den ontmoedigenosten, den verderfelijksten indruk op het legerte weeg bragt. Drie Fransche officieren - waaronder een generaal Bourmont, die zich door dapperheid en bekwaamheid een schitterenden militairen naam had gemaakt - verlieten, tijdens den opmarsch, de rijen van het Fransche leger, en gingen over tot de vijanden van hun Vaderland. Dit is eene handeling, die het Fransche volk hun nooit heeft kunnen vergeven, en waarvan de tijd het schandelijke en misdadige niet heeft kunnen uitwisschen. Vijftien jaren later, toen de onbedachte Karel X zijne kroon op het spel zette in den kamp tegen het vrijheidsgezinde gedeelte zijns volks, was het voornamelijk de benoeming van Bourmont tot oorlogsminister, die de openbare meening tegen den koning in het harnas joeg; een kreet van verontwaardiging begroette die benoeming: ‘affront inoui, dont la France tressaille!’ riep de hekeldichter Barthélémy uit, en in gloeijende verzen vermeldde hij die desertie van 1815, toen een Fransch generaal, om tot den vijand over te loopen, in de stilte en duisternis zijne legertent verliet, ‘even als de overspelige vrouw, die in het geheim van de huwelijkssponde wegsluipt, om schande en misdaad op te zoeken.’ Die verguizende, verpletterende verzen vonden toen weêrklank door geheel Frankrijk, en de roemrijke tenonderbrenging van Algiers was niet vermogend, om die zoo algemeene en zoo krachtige uitdrukking van den volkshaat te bedwingen. De naam van Bourmont bleef in Frankrijk geschandvlekt.
Was dit ten onregte? Moet men daarin enkel de uitwerking zien van dien blinden partijhaat, die ook soms een geheel volk onregtvaardig maakt, en die alleen, na verloop van lange jaren, voor de stem der rede zwicht? - Wij gelooven het niet; wij gelooven, dat eene handeling, als die, waaraan Bourmont zich in 1815 schuldig maakte, altijd veroordeeling verdient, altijd de regtmatige verontwaardiging moet opwekken van ieder, die nog niet onverschillig is voor goed en kwaad, voor eer en oneer. Er is in dat verbreken van zijnen eed, in dat ontrouw worden aan zijn vaandel, in dat verlaten zijner wapenbroeders, op het oogenblik waarin dezen strijd en doodsgevaren te gemoet gaan, iets dat stuit, iets

{==305==} {>>pagina-aanduiding<<}
dat niet kan verdedigd worden. Wij begrijpen het, dat men aan opstand, aan zamenzwering deel neemt; wij begrijpen het, dat men, bij den strijd der partijen, zich bij de slechtste partij aansluit; wij begrijpen het, dat men uit trouw aan het Vaderland de wapenen voert tegen zijn koning, of uit trouw aan den koning de wapenen voert tegen zijn Vaderland; staatkundige verblinding, staatkundige driften en hartstogten verklaren, verschoonen zulke handelingen, al is het dat zij ze niet regtvaardigen; maar wat wij niet begrijpen, wat naar ons inzien niet kan verklaard, niet kan verschoond worden, dat is de daad des krijgsmans, die in oorlogstijd tot de vijanden van zijn Vaderland overloopt. Chateaubriand, die, om zijn koning trouw te blijven, hem in ballingschap vergezelt en aan de raadslagen der vijanden van zijn Vaderland deelneemt, had regt zóó te handelen: hij was geen krijgsman, - maar Bourmont, die krijgsman was en na Napoleon's terugkomst krijgsman bleef, had geen regt om - welke gevoelens van verknochtheid hij ook jegens de Bourbons koesterde - te midden des oorlogs tot de legers der bondgenooten over te gaan. Zijn militaire pligt verbood dit, en het verbreken van dien pligt is hem met regt tot blijvende oneer aangerekend.
Neemt men die overhaaste zamenstelling en dien verderfelijken invloed der staatkundige gebeurtenissen in aanmerking, dan ziet men, dat het Fransche leger van 1815, indien al even goed, stellig niet beter was dan de legers der bondgenooten in de Nederlanden; dáárdoor kon het dus zijne mindere getalssterkte niet opwegen. Onderzoeken wij, in hoever de bekwaamheden der legerhoofden daartoe konden bijdragen.
Het is eene oude afgesletene waarheid, die heden ten dage door niemand meer betwist wordt, dat Napoleon, als legerhoofd, eene grootheid heeft bereikt, die elke vergelijking met een zijner tijdgenooten onmogelijk maakt; in oude en nieuwe geschiedenissen zijn slechts zeer enkele namen van legerhoofden, die naast - geene, die boven den zijnen kunnen worden geplaatst. Maar even waar is het, dat men den Franschen keizer groot onregt zoude aandoen, wanneer men zijne bekwaamheid als veldheer alleen naar den veldtogt van 1815

{==306==} {>>pagina-aanduiding<<}
wilde waarderen; die veldtogt is op lange na niet die, waarin hij het meeste heeft geschitterd. Integendeel, wel bemerkt men daarin nog dikwijls de hand des meesters; wel treft men daar nog soms uitstekend beraamde handelingen aan wel kan men als zeker stellen, dat op het slagveld het meerdere beleid van Napoleon eenige duizenden en tienduizenden soldaten zijner vijanden opweegt; maar aan den anderen kant is het onmogelijk te ontkennen, welke hooge bewondering men ook voor den Franschen keizer koestert, dat deze in den veldtogt van 1815 niet die kracht, die rustelooze werkdadigheid van vroegere jaren heeft betoond; dat hij soms, bij gewigtige beslissende gelegenheden, op eene onbegrijpelijke wijze den gunstigen tijd om te handelen ongebruikt heeft laten voorbijgaan, en dat die verduisteringen van zijn veldheersgenie, ten minste voor een gedeelte, oorzaak zijn geweest van de zegepraal der bondgenooten. Er is een hemelsbreed verschil tusschen den Napoleon van 1815 en den veldheer, die het jaar te voren met zoo onbeduidende strijdkrachten geheel Europa het hoofd bood.
De aanvoerders der bondgenooten in de Nederlanden waren Blücher en Wellington.
Wie Blücher als een groot, uitstekend, of zelfs maar bekwaam veldheer voorstelt, doet aan de waarheid te kort; zulk eene voorstelling kan haar aanzijn danken aan partijzucht, aan de overdrevene nationaliteit zijner landgenooten; zij kan door de geestdrift van het oogenblik worden verklaard; maar zij kan den toets van het onderzoek niet doorstaan; zij moet zwichten voor het onpartijdige oordeel der latere tijden Blücher was een man, die eene groote mate van stoutheid en geestkracht bezat, die door zijne geestdrift voor de zaak zijns Vaderlands, door zijnen gloeijenden haat tegen Frankrijk en Napoleon, door zijne erkende dapperheid, mogelijk ook door zijne zonderlinge ruwheid, in de hoogste mate populair was, en volk en leger vertrouwen inboezemde; maar een veldheer was hij niet. In het gewoel van den slag kon hij, even als de dapperste huzaar, de sabel gebruiken; maar het hoofd gebruiken om den slag te besturen, kon hij niet.
Ziedaar het beeld van Blücher, niet zoo als zijne overdrevene lofredenaars het hebben voorgesteld, maar denkelijk

{==307==} {>>pagina-aanduiding<<}
meer met de waarheid overeenkomende. Blücher was eigenlijk slechts veldheer in naam; de wezenlijke veldheer was de Pruissische generaal Gneisenau, een officier, wiens groote en uitstekende bekwaamheden algemeen erkend worden. Blücher had ten minste die verstandige en lofwaardige eigenschap, van meestal naar den raad van Gneisenau te luisteren, en steeds de voorkeur te geven aan de stoutste en moedigste handelingen, hetgeen gewoonlijk in den oorlog het beste is.
Wellington, het andere legerhoofd der bondgenooten, stond, wat bekwaamheid als veldheer betrof, op veel hoogeren trap dan Blücher. Het moge waar zijn, dat de Britsche aanvoerder, in zijne lange schitterende loopbaan, zeer veel aan het geluk heeft te danken gehad; het moge waar zijn, dat men bij hem niet, of slechts zeldzaam, die buitengewone, grootsche handelingen opmerkt, vruchten van stoute ingevingen van het genie; het moge waar zijn, dat men, bij de studie van Wellington's veldtogten, menigvuldige afwijkingen der goede regels, talrijke onvoorzigtigheden, misslagen, roekelooze handelingen kan aanwijzen; toch zou het onbillijk, onregtvaardig zijn, de groote hoedanigheden te miskennen, die Wellington bij meer dan ééne gelegenheid ten toon spreidde. Zijne zorg voor de door hem aangevoerde troepen; zijne volharding en zijn geduld in het bestrijden en overkomen van moeijelijkheden; de meesterlijke wijze, waarop hij goede verdedigende stellingen wist uit te kiezen, slagvelden uitmuntend geschikt voor de bijzondere vechtwijze der Britsche regimenten; zijn heldere blik op het slagveld; de standvastigheid en uitstekende moed, die hem daar bijbleven, te midden der dreigendste gevaren; de geestdrift en heldenmoed, die hij zijne soldaten wist in te boezemen; dit alles bewijst, dat de roem, die den Britschen veldheer omgeeft, niet zoo onverdiend is, als zijne vijanden soms hebben beweerd, en dat, wanneer het dwaasheid is hem met Napoleon te vergelijken, hij evenwel een der bekwaamste van Napoleon's tegenstanders is geweest.
De veldheer, hoe goed, hoe uitstekend hij ook zij, kan evenwel niet alles regelen; meestal kan hij alleen den algemeenen gang der verrigtingen voorschrijven, en moet hij de bijzonderheden der uitvoering aan zijne onderbevelhebbers overlaten; zelfs het grootste legerhoofd is voor een gedeelte van

{==308==} {>>pagina-aanduiding<<}
zijne onderbevelhebbers afhankelijk, en de meerdere of mindere bekwaamheid van dezen kan soms eenen beslissenden invloed op de uitkomst van eenen veldtogt hebben. De veldtogt van 1815 heeft bewezen, dat in dit opzigt de bondgenooten veel beter bedeeld waren dan hunne tegenpartij: bij de bondgenooten ontmoet men onderbevelhebbers, die een juist en helder inzigt in den gang der gebeurtenissen hebben; die bij beslissende gelegenheden uit zich zelve weten te handelen, niet alleen zonder, maar zelfs tegen ontvangene bevelen; Napoleon's onderbevelhebbers daarentegen betoonen weinig of geen strategische bekwaamheid, en zijn door de te letterlijke opvolging der ontvangene voorschriften voor een goed gedeelte oorzaak zijner nederlaag geweest. De Fransche keizer zou denkelijk als overwinnaar uit dezen veldtogt zijn teruggekeerd, wanneer hij, in plaats van Ney en Grouchy, onderbevelhebbers had gehad, zoo als de prins van Oranje, de generaal Perponcher en andere hoofden der bondgenooten.
Trekken wij alles te zamen, dan zien wij, dat in getalssterkte het Fransche leger ver voor dat der bondgenooten moest onderdoen; dat het in militaire waarde, hoogstens genomen, daarmede gelijk stond; dat de bondgenooten bekwamer onderbevelhebbers hadden; en dat alleen de uitstekendheid van het legerhoofd de minderheid der Fransche strijdkrachten in andere opzigten eenigzins opwoog. De kansen op de overwinning waren, aan de Fransche zijde, dus niet zeer groot, en zij hingen voornamelijk daarvan af, of men de legermagten der bondgenooten al dan niet vereenigd zoude vinden. Waren die legermagten vereenigd, dan maakten zij eene bijna dubbel zoo sterke magt uit als die van Napoleon, en zelfs de uitstekende bekwaamheid van den Franschen keizer zou hem dan bezwaarlijk voor eene nederlaag kunnen beveiligen; want te regt merkt Clausewitz aan, dat er bij de nieuwere Europesche oorlogen weinig of geen voorbeelden bestaan, dat, onder gewone omstandigheden, een leger de overwinning behaald heeft op een dubbel zoo sterken vijand. De kans voor Napoleon bestond dus daarin, zijne vijanden niet vereenigd te vinden, hen bij gedeelten aan te vallen en te slaan, en telkens op het slagveld

{==309==} {>>pagina-aanduiding<<}
met overmagt te verschijnen, al had hij, over het geheel van het oorlogstooneel, de minderheid. Tot die handeling, het voorname geheim van Napoleon's vroegere overwinningen, werd hem nu weêr eene gunstige gelegenheid gegeven door de verkeerde wijze, waarop de legers der bondgenooten in de Nederlanden waren geplaatst.
Vóór het begin en na het einde van een veldtogt, ook bij oogenblikken van stilstand, wanneer de legers eenigen tijd werkeloos blijven, worden zij gewoonlijk in een kamp vereenigd, of wel verdeeld over de verschillende steden en dorpen der landstreek, en dáár bij de inwoners gehuisvest en gevoed. Die laatste handeling, het verdeelen van een leger in kantonnementen, is de meest algemeen gevolgde, omdat zij verschillende voordeelen vereenigt en de groote moeijelijkheid vermijdt, van in de voeding te moeten voorzien van een leger, dat op één punt is zamengetrokken. Dat betrekken van kantonnementen in oorlogstijd moet echter met de noodige voorzorgen geschieden; men moet maatregelen nemen tegen een plotseling oprukken van het vijandelijk leger; nadert die vijand tot den aanval, dan moet hij bij dien opmarsch lang genoeg worden opgehouden om het kantonnerend leger den tijd te geven, op te breken, zich zamen te trekken en geheel vereenigd den vijand slag te leveren; ‘verdeel het leger om het te voeden, vereenig het om te strijden,’ dit is het groote, moeijelijke beginsel, door Napoleon daarover vastgesteld. De krijgskunst heeft dan ook verschillende regels voorgeschreven, die bij het betrekken van kantonnementen in oorlogstijd moeten worden nagekomen; als de voornaamsten dier regels kan men opnoemen: het bepalen voor die kantonnementen van een vereenigingspunt, zoo ver mogelijk van den vijand verwijderd; het beveiligen der kantonnementen, door ze achter eene groote rivier, een gebergte of andere aanmerkelijke terreinsafscheiding te nemen; het plaatsen naar de zijde van den vijand eener sterke voorhoede, bestemd om den eersten aanval des vijands door te staan en hem tijd te doen verliezen, en eindelijk, het eenigzins in verhouding brengen van de uitgestrektheid der kantonnementen met den afstand, waarop de voorhoede wordt vooruitgeschoven; -
{==310==} {>>pagina-aanduiding<<}
meestal schrijft men voor, dat die afstand 
nagenoeg gelijk moet zijn met den straal van den kring, door de kantonnementen uitgemaakt; maar het ligt in den aard der zaak, dat dit afhankelijk is van de meerdere of mindere waarschijnlijkheid van een vijandelijken aanval.
Die krijgsregels nu waren door de bondgenooten op eene onverantwoordelijke wijze geheel verwaarloosd, en de kantonnementen van hunne legers in de zuidelijke Nederlanden waren zoo uitgebreid en zoo slecht gekozen, dat daardoor Napoleon veel kans had, hun eene geheele en beslissende nederlaag toe te brengen.
Blücher's leger was in de nabijheid der Maas geplaatst; en het schijnt, dat het dorp Sombref, op den weg van Namen naar Brussel, als het vereenigingspunt voor dat leger was aangegeven. Van de vier Pruissische legercorpsen, was dat van Ziethen aan de Sambre gekantonneerd, en vervulde de taak van voorhoede; gemiddeld was het daar slechts twee of drie uur gaans van het vereenigingspunt Sombref verwijderd. Het legercorps van Pirch kantonneerde op de beide oevers der Maas, van Namen tot Huy, gemiddeld op vijf a zeven uren afstands van Sombref; dat van Thielmann was op den regteroever der rivier, naar de zijde van Ciney en Dinant, gemiddeld acht à tien uren van het vereenigingspunt; dat van Bulow, tusschen Luik en Hannut geplaatst, was gemiddeld op twaalf uur afstands van Sombref; maar enkele kantonnementen waren tot bij de twintig uur van dat punt verwijderd.
Dat zulk eene plaatsing geheel slecht was, valt gemakkelijk aan te toonen. Napoleon's leger kon, bij eenige inspanning, in éénen dagmarsch van de grenzen tot Sombref oprukken; want de Sambre is eene onbeduidende rivier, die geen leger tegenhoudt; onmogelijk konden Blücher's legercorpsen in dien zelfden tijd te Sombref komen; hoogstens alleen Ziethen en Pirch. Napoleon zou dus daar alleen de helft van het Pruissische leger te bestrijden hebben, en met zijne groote overmagt kon hij zeker zijn van de overwinning; daarna kon hij zich even zoo wenden tegen de naar Sombref oprukkende legercorpsen van Thielmann en van Bulow, en deze even zoo met groote overmagt aanvallen en slaan; de ge-
{==311==} {>>pagina-aanduiding<<}
heele vernieling van Blücher's leger kon het gevolg daarvan zijn.
Wendde Napoleon zich tegen het andere leger der bondgenooten, dan waren de kansen, om dat leger verdeeld te vinden, nog gunstiger. Want Wellington had nóg grootere uitbreiding gegeven aan zijne krijgsmagt dan de Pruissische veldheer. Het eerste legercorps, onder het bevel van den prins van Oranje, breidde zich uit over de landstreek tusschen Mons, Enghien en Nivelles; het tweede, onder den Engelschen generaal Hill, was westelijk daarvan, in Henegouwen en Oostvlaanderen tot aan de Schelde; de reserve was grootendeels in en om Brussel en naar de zijde van Mechelen; de ruiterij in Henegouwen en Oostvlaanderen.
Die algemeene aanduidingen en een enkele blik op de kaart zijn voldoende, om een denkbeeld te geven van de groote uitbreiding, die de kantonnementen van het Engelsch-Nederlandsche leger hadden, en van de moeijelijkheid of onmogelijkheid, om, bij een snel oprukken des vijands, dat leger te kunnen vereenigen. Het vereenigingspunt wordt nergens bepaald opgegeven; maar waar men het ook uitkoos, altoos zou, wanneer de vijand krachtig aanviel, slechts een gedeelte van het leger dat punt hebben kunnen bereiken. Zelfs te Antwerpen, zelfs in Westvlaanderen, te Ostende en Nieuwpoort, stond een gedeelte van Wellington's krijgsmagt; en dat dit gedeelte volstrekt niet kon medewerken tot het bestrijden van een snel oprukkenden vijand, behoeft geen betoog.
Elk der beide legers van de bondgenooten was dus zoo ongelukkig geplaatst, dat het niet in het minste verzekerd kon zijn, zich tijdig te kunnen vereenigen bij eenen aanval van de Fransche zijde; en wat betreft de zamentrekking van die legers tot ééne verbondene magt, daaraan viel volstrekt niet te denken. Zelfs blijkt het nergens, dat voor die zamentrekking beschikkingen waren genomen. Wèl vindt men in ééne opgave vermeld, dat, wanneer Napoleon's aanval op Blücher plaats had, Wellington ter hulp van zijn ambtgenoot zoude snellen, en het Engelsch-Nederlandsche leger dan, twee en twintig uren tijds na het eerste kanonschot, vereenigd zoude zijn te Quatre-Bras, op slechts een paar uur af-
{==312==} {>>pagina-aanduiding<<}
stands van de Pruissische krijgsmagt; maar behalve dat die tijdsopgave eene ongerijmdheid is, en het Engelsch-Nederlandsche leger misschien driemaal zooveel tijd noodig had om zich te Quatre-Bras zamen te trekken, zoo blijkt het ook uit verschillende handelingen van Wellington, dat de zamentrekking van zijn leger op dat punt volstrekt niet door hem is bedoeld. Gerustelijk kan men aannemen, dat de beide legerhoofden der bondgenooten niet de minste maatregelen hadden getroffen, om de zamenvoeging hunner krijgsmagt te verzekeren.
Dit nu is een groote, onverantwoordelijke misslag, dien de geschiedenis met het volste regt aan de aanvoerders der bondgenooten kan ten laste leggen, en die den noodlottigsten invloed op den afloop des oorlogs kon gehad hebben. Vereenigd waren Blücher en Wellington zoo sterk, dat zij bijna verzekerd konden zijn van de overwinning op Napoleon; gescheiden, gaven zij den Franschen keizer de gunstigste kans, hen ieder afzonderlijk aan te vallen en te slaan. Verschillende redenen zijn aangevoerd, om die groote uitbreiding der kantonnementen te verklaren; de verwachting, dat Napoleon niet zoude aanvallen; de wensch van Blücher, om bij de Maas en in gemeenschap met Duitschland te blijven; van Wellington, om in verband te zijn met Holland en met de zee; de begeerte om het grondgebied van een bondgenoot niet te veel te drukken, door de kantonnementen te digt bijeen te plaatsen; maar dat zijn allen eigenlijk onbeduidende redenen; redenen, geheel zonder waarde; door de verstandhoudingen in Frankrijk moest men weten, dat Napoleon zoude aanvallen, en men wist het dan ook tijdig genoeg; dat Blücher in gemeenschap wilde blijven met Duitschland, Wellington met de zee, moest volstrekt niet in aanmerking komen; want het verliezen dier gemeenschap was niets, in vergelijking van de vereeniging der beide groote legers; daarvan hing alles af. Wat den wensch aangaat, om de zuidelijke Nederlanden niet te veel te drukken door den last der inkwartiering, dit verklaart alleen, waarom men de legers zoo ver uitbreidde, toen de vijandelijkheden nog niet kort op handen waren; maar toen die vijandelijkheden wél kort op handen waren; toen men de zekerheid had, dat het Fransche le-
{==313==} {>>pagina-aanduiding<<}
ger aan de noordelijke grenzen bijeentrok; toen men wist, dat Napoleon zijne hoofdstad had verlaten, om zich aan het hoofd van dat leger te stellen; toen elke zuidewind den klank der Fransche oorlogstrom kon overbrengen; toen men elken dag den geduchten Franschen keizer aan 
het hoofd zijner legioenen ten aanval kon zien opdagen; toen was het geen zaak meer, te letten op den meerderen of minderen druk, welken de landstreek door de zamentrekking der legers zoude lijden; toen was het zaak, alleen te letten op die maatregelen, die eene nederlaag konden afwenden en de overwinning verzekeren. Dat dit niet werd ingezien door de hoofden der bondgenooten, kan als eene gewigtige en moeijelijk te wederleggen beschuldiging tegen hun beleid worden ingebragt.

Napoleon, in het algemeen bekend met de plaatsing der vijandelijke legers in de Nederlanden, besluit partij te trekken van die gebrekkige plaatsing, snel op te rukken, zich tusschen de legers van Blücher en Wellington in te plaatsen, zóó de doorbreking van de magt der bondgenooten te bewerken, en achtervolgens de beide vijandelijke legers aan te vallen en te slaan. De verschillende Fransche legercorpsen trekken naar de zijde der Nederlanden; de garde gaat den 8sten Junij van Parijs op marsch, en rukt met snelheid naar de noordelijke grenzen; de keizer zelf verlaat den 12den zijne hoofdstad; den 14den Junij is hij aan het hoofd zijner legioenen en geeft dezen door eene legerorder kennis van het begin des oorlogs.
Die legerorder, even als de meeste legerorders van Napoleon, is in dien indrukwekkenden, welsprekenden toon vervat, die zeker niet vrij is van overdrijving en niet altijd eene koele ontleding toelaat, maar die juist geschikt is om den krijgsman, tot wien zij gerigt wordt, met vertrouwen te vervullen en in geestdrift te ontvlammen. Zij vangt aan met eene herinnering aan de roemrijke veldslagen van Marengo en Friedland, waarvan de 14de Junij de jaardag is. ‘Dáár!’

{==314==} {>>pagina-aanduiding<<}
zeide de Fransche keizer, ‘werd het lot van Europa beslist; dáár, even als te Austerlitz, even als te Wagram, zijn wij te edelmoedig geweest, en hebben wij geloof geslagen aan de beloften en eeden dier vorsten, die wij op den troon hebben gelaten, en die thans zich verbonden hebben tegen Frankrijk's onafhankelijkheid en heiligste regten, die thans de onregtvaardigste aller oorlogen beginnen..... Maar zijn zij en wij dan niet meer dezelfde menschen van voorheen Soldaten! die Pruissen, thans zoo opgeblazen van trots, hebt gij overwonnen te Jena, toen zij driemaal, te Montmirail, toen zij zesmaal talrijker waren!’ Daarna herinnert Napoleon aan de gruwzame martelingen, welke zij ondergaan hebben, die het ongeluk hadden in krijgsgevangenschap bij de Britten te komen; hij verwijst op de sympathie der kleinere staten van Europa voor Frankrijk; op het ijdele der verwachting, om dat land te kunnen onderdrukken en vernederen; en ten slotte roept hij zijnen krijgers toe: ‘Soldaten! wij hebben zware marschen te verrigten, veldslagen te leveren, gevaren door te staan; maar met standvastigheid zal de zege ons blijven, en zullen de regten, de eer en het welzijn van het Vaderland herwonnen worden. Voor iederen Franschman, die moed heeft, is het uur gekomen om te overwinnen of te sterven.’
Bezield door die heldentaal, wachtte het leger met ongeduld op den aanvang der vijandelijkheden. Den 14den Junij stond dat leger in drie groote afdeelingen, onmiddelijk aan de Nederlandsche grenzen: links, te Solre sur Sambre, waren de legercorpsen van d'Erlon en Reille, te zamen groot 40,000 man; in het midden, te Beaumont, de keizer zelf, met de garde, de legercorpsen van Van Damme en van Lobau en de reserve-kavallerie, in alles ongeveer 60,000 man; regts, te Philippeville, het legercorps van Gérard, 15 à 20,000 man sterk. Die drie massa's rukten nu, in den vroegen ochtend van den 15den Junij, naar de Sambre op, en waren bestemd om zich te vereenigen tusschen Marchiennes en Charleroi, de rivier over te gaan en aan de andere zijde den vijand aan te vallen.
Algemeen is men het daarover eens, dat de beschikkingen voor dien opmarsch van het Fransche leger naar de

{==315==} {>>pagina-aanduiding<<}
Sambre, op den 15den Junij, uitmuntend waren en met regt mogen worden aangehaald als een voorbeeld voor zulke handelingen; maar dat daarentegen de uitvoering van dien marsch zeer veel te wenschen overliet. De marsch begon's ochtends vroeg; reeds om vier uur kwam men in gevecht met de voorste posten der Pruissen op den regteroever der Sambre; natuurlijk werden deze teruggedrongen, en een paar bataillons, die te lang bleven stand houden, gingen geheel verloren. Om 8 uur 's ochtends was de Fransche ruiterij van Domont reeds voor Charleroi; die stad, toen geen vesting, bleef door de Pruissen nog eenigen tijd bezet en werd eerst om 10½ uur door Napoleon's troepen in bezit genomen; om 11 uur waren die troepen ook meester van den overgang der Sambre bij Marchiennes. Van de linker-kolonne rukt nu Reille, door D'Erlon gevolgd, den steenweg op naar Brussel; en Ney, die aan het hoofd dier kolonne staat, heeft last door te dringen tot Quatre-Bras, het vereenigingspunt der twee wegen van Charleroi en Namen naar Brussel. De hoofdmagt van het Fransche leger moet van Gharleroi vooruitrukken in de rigting van Sombref; maar hierbij heeft eene noodlottige, onverklaarbare vertraging plaats; eenige uren worden werkeloos doorgebragt, en eerst in den namiddag, tusschen vijf en zes uur, stelt men zich weêr in beweging. De Pruissische troepen worden nu verder teruggedrongen op Sombref; de Fransche troepen volgen den vijand, maar niet verder dan tot in de nabijheid van het stadje Fleurus, op nog een uur afstands van Sombref. Op den Brusselschen steenweg dringt Ney niet verder voort dan tot aan Frasnes, een dorp nog bijna een uur van Quatre-Bras verwijderd.
De hoofden der bondgenooten, hoezeer tijdig onderrigt, dat Napoleon de hoofdstad had verlaten en het Fransche leger in aantogt was naar de Noordergrenzen, hadden evenwel volstrekt geene maatregelen genomen om hunne krijgsmagt bijeen te trekken; alles bleef werkeloos en rustig, even alsof er geen gevaar dreigde. Op den avond van den 14den zendt echter Ziethen het berigt in, dat de menigte der legervuren, die men bij den vijand ontwaart en de mededeelingen van vijandelijke overloopers het bijna zeker maken, dat Napoleon den volgenden dag

{==316==} {>>pagina-aanduiding<<}
ten aanval zal oprukken. Op dit berigt worden, te middernacht, uit het Pruissische hoofdkwartier te Sombref, bevelen afgezonden aan de verschillende legercorpsen, om in allerijl op te breken en zich te Sombref te vereenigen. Maar, in weêrwil van den goeden wederstand, dien Ziethen aan de Sambre bood, zou, bij eenige voortvarendheid aan de Fransche zijde, die vereeniging onmogelijk geweest zijn; want op den 15den, 's avonds, had men te Sombref nog slechts twee legercorpsen, dat van Ziethen, hetwelk terugtrekkende en door verlies verzwakt was, en dat van Pirch, waarvan eene brigade nog was achtergebleven en eerst den volgenden ochtend Sombref bereikte. Thielmann kwam op den avond van den 15den te Namen, nog vijf uur van Sombref; Bulow was nog bezig met het zamentrekken zijner troepen.
Bij Wellington's leger was hoegenaamd niets gedaan. De Britsche veldheer had wel, even als zijn ambtgenoot, de berigten van Ziethen ontvangen, even zoo als berigten van andere gedeelten der voorposten, over den opmarsch van den vijand; maar niets werd in de plaatsing der troepen veranderd. Bij het voortdringen van Ney op den Brusselschen steenweg was het daar geplaatste gedeelte van Wellington's leger aan den aanval des vijands blootgesteld. Dit gedeelte bestond uit de helft der Nederlandsche divisie Perponcher, de brigade van Saxen-Weimar, een naam, in onze nieuwere krijgsgeschiedenis roemrijk bekend en goed klinkend in weêrwil van haren vreemden oorsprong. Die aanvoerder, pas met het bevel der brigade bekleed, verzamelt, op de tijding van de nadering des vijands, zijne bataillons-kommandanten: ‘Mijneheeren!’ zegt hij, ‘ik ben volstrekt zonder bevelen; maar ik heb nooit gehoord, dat men eenen veldtogt met eenen terugtogt begint, en daarom zullen wij te Quatre-Bras stand houden.’ Een bataillon, dat met de rijdende batterij Bijleveld in het voorwaarts liggende dorp Frasnes was geplaatst, wordt daar omstreeks zes en een half uur 's avonds aangevallen door de voorste troepen van Ney, voetvolk en ruiterij; het dorp wordt na een onbeduidend gevecht ontruimd; maar de vijand, die nu ten noorden van het dorp wil voortrukken, wordt daarin verhinderd door het vuur

{==317==} {>>pagina-aanduiding<<}
der Nederlandsche batterij, die zich hier ‘uitstekend dapper’ gedroeg; dit zijn de bewoordingen, door Saxen-Weimar, - stellig een bevoegd beoordeelaar, wanneer het op dapperheid aankomt - in zijn verslag gebezigd. De Nederlanders gaan toen langzaam en in orde op Quatre-Bras terug.
Ziedaar kortelijk de gebeurtenissen van den 15den Junij; zij hebben volstrekt niet beantwoord aan de voordeelen, die Napoleon's leger dien dag had kunnen en moeten behalen. Aan het Pruissische leger was eenig verlies toegebragt, zoo als dit bij den ernstigen aanval op eenen voorposten-keten gewoonlijk plaats heeft; maar die verliezen maakten hoogstens een paar duizend man uit; ander voordeel was er door de Fransche troepen niet behaald; de vijandelijke legers waren niet in wanorde, niet geslagen, en vier en twintig uren waren zoo goed als nutteloos verloopen, waarvan de bondgenooten partij konden trekken om hunne magt te verzamelen.
Stel tegenover die nietige uitkomsten het belangrijke, het beslissende, dat die uitkomsten hadden kunnen zijn: aan de Sambre had men Ziethen veel grootere verliezen kunnen toebrengen, en gemakkelijk eene zijner brigaden (de brigade Steinmetz), die te lang te Fontaine-l'Evêque was gebleven, kunnen afsnijden en geheel vernielen; men had nog den 15den tot Sombref kunnen voortrukken, en daar eene wisse overwinning kunnen behalen op de veel minder sterke Pruissische magt; men had daardoor de zamentrekking van Blücher's leger onmogelijk gemaakt, en dat leger daarna bij gedeelten kunnen slaan; Ney had nog den 15den tot Quatre-Bras kunnen doordringen, dáár de zwakke troepen-afdeeling van Saxen-Weimar kunnen uiteendrijven, en op die wijze Wellington beletten om den Pruissen ter hulp te komen. Dat alles was mogelijk, dat alles was zeer goed uitvoerbaar en het valt dus niet te loochenen, dat Napoleon reeds op den 15den Junij de beslissing van den oorlog in handen had.
Wil men hierop aanmerken, dat toch dit doordringen van het Fransche leger tot Sombref, reeds op den 15den, eene moeijelijke handeling was, daar het dan eenen marsch van acht uren had moeten verrigten, en dit voor een leger geen gewone marsch is, dan antwoorden wij daarop: dat het waar

{==318==} {>>pagina-aanduiding<<}
is, dat een marsch van acht uren gaans voor een leger iets ongewoons is, en stellig niet dikwijls en niet aanhoudend mag gevorderd worden; maar dat men dit wel mag doen voor een enkelen keer, ter bereiking van een gewigtig doel; dat men hier eene buitengewone uitkomst kon verkrijgen, en dit dus ook wel eene buitengewone inspanning mogt kosten; dat die marsch bovendien onder de gunstigste omstandigheden plaats zoude hebben, in een goed jaargetijde, op eenen langen dag, en juist bij den aanvang van den veldtogt, terwijl de troepen nog niets hoegenaamd geleden hadden; en dat men van een leger als het Fransche, en van een aanvoerder als Napoleon, zulke marschen mogt verwachten, daar in vroegere veldtogten, zoo als onder anderen in dien van 1796 in Italië, in dien van 1809 in Duitschland, voorbeelden voorkomen van buitengewone inspanningen, verreweg overtreffende de inspanning van het in eens tot Sombref doormarscheren. Men zou daar dan aangekomen zijn met vermoeide troepen; dit kan zijn; maar de vijand, dien men te bestrijden had, zou in geen beteren toestand verkeeren; want het eene Pruissische legercorps, Ziethen, was geslagen, terugtrekkende, vervolgd, en het andere, Pirch, had ook eenen aanmerkelijken marsch verrigt, om Sombref te bereiken.
Dat op den 15den Junij het Fransche leger slechts onbeduidende voordeelen behaalde, is wel eensdeels toe te schrijven aan de goede houding der Pruissen van Ziethen en der Nederlandsche brigade van Saxen-Weimar; maar nog veel meer moet men het wijten aan gemis van werkdadigheid aan de Fransche zijde. Verschillende oorzaken worden daarvoor opgegeven: volgens sommige opgaven gingen de Fransche legercorpsen veel later op marsch dan bevolen was volgens andere werden die legercorpsen opgehouden door de slechte wegen, of wel sloegen zij verkeerde wegen in en verdwaalden; hoe het zij, zoo veel is zeker, dat de marsch naar de Sambre slecht werd verrigt. Het niet doordringen van Ney tot Quatre-Bras wordt door vele Fransche schrijvers aan dien maarschalk geweten, die Napoleon's stellige bevelen niet opvolgde; de verdedigers van Ney zeggen, dat die voorschriften des Franschen keizers volstrekt den stelligen

{==319==} {>>pagina-aanduiding<<}
last niet inhielden om tot Quatre-Bras voort te rukken, maar alleen het bevel om de troepen van Wellington, die men ontmoette, terug te dringen, en dat Ney het niet voorzigtig rekende, om zich verder dan tot Frasnes te wagen, daar hij niet wist, welke magt de bondgenooten te Quatre-Bras hadden vereenigd. Aan wien de schuld ook moet geweten worden, dit is gewis, dat reeds bij het begin van den veldtogt aan de Fransche zijde eene weifeling en eene langzaamheid kunnen worden opgemerkt, die anders aan Napoleons veldtogten vreemd zijn.
Maar wat vooral te veroordeelen is, is Wellington's werkeloosheid gedurende den geheelen dag van den 15den Junij. - Den lezers van Byron is de treffende schildering bekend, die de dichter in de ‘Childe Harold’ geeft van de verrassende uitwerking, welke Napoleon's aanval in Belgiës hoofdstad te weeg bragt: die schitterende zalen, die alles vereenigen wat Brussel schoons en aanzienlijks bevatte; die feestvreugde, die ruischende dansmuzijk, plotseling afgebroken door den doffen klank van het kanon; de aanvankelijke onzekerheid, wat dat onheilspellend geluid beteekent; Brunswijk's hertog, in somber gepeins verzonken, daardoor herinnerd aan zijns vaders sneuvelen, daardoor vervuld met het voorgevoel van zijn eigen dood; spoedig de zekerheid, dat het de vijand is, die nadert; het staken der feestvreugde; het vaarwel zeggen van hen, die zich mogelijk nimmer zullen wederzien; de overhaaste bevelen, de drukte, de verwarring, het ratelen der oorlogswagens over de straten, de klank der schrille krijgsmuzijk van Schotlands bergbewoners; dit alles vormt bij den dichter een tafereel, zoo schoon, zoo levendig, dat hij, die het eenmaal gelezen heeft, het altijd in gedachtenis behoudt. - Er is eenige waarheid in die dichterlijke voorstelling: op den avond van den 15den Junij gaf de hertogin van Richmond te Brussel een luisterrijk bal, waar een groot aantal officieren van Wellington's leger waren, die vandaar regtstreeks naar het slagveld vertrokken. Maar men moet zich de zaak niet voorstellen, alsof eerst op den avond van den 15den, en eerst door het geschutvuur, Wellington van de nadering des vijands werd onderrigt: behalve de vroegere tijdingen, die het oprukken van

{==320==} {>>pagina-aanduiding<<}
het Fransche leger naar de Noordergrenzen aankondigden, is het stellig zeker, dat Wellington in den ochtend van den 15den berigten kreeg van den opmarsch des vijands naar de Sambre. Desniettemin laat de Britsche veldheer den geheelen dag verloopen, zonder de minste bevelen te geven tot het in beweging stellen van zijn leger.
Die werkeloosheid van het Britsche legerhoofd, in een tijdvak waarin ieder uur zijne waarde had, kan mogelijk wel verklaard, maar moeijelijk geregtvaardigd worden. Het schijnt, dat Wellington, naar de inzigten van eene verouderde krijgskunst, een overdreven belang stelde in het bezit der hoofdstad, en inderdaad meende, dat Napoleons operatiën minder tot doel zouden hebben het slaan en vernielen van de legers der bondgenooten, dan wel het bemagtigen van Brussel; Wellington was van meening, dat de aanval naar de zijde van de Sambre slechts in schijn geschiedde, enkel met inzigt, om de legermagt der bondgenooten daarheen te lokken, en aan andere gedeelten van het Fransche leger de gelegenheid te geven, gemakkelijk tot Brussel door te dringen. Dit wilde de Britsche veldheer verhinderen, en daarom stelde hij den afmarsch van zijn leger uit, en liet het nog bij Brussel; de bescherming dier hoofdstad schijnt, gedurende den ganschen veldtogt, bij hem het heerschende denkbeeld te zijn geweest. Als men, in Gurwood's verzameling, de militaire brieven en bevelen van Wellington over dit tijdvak leest, dan kan men ten duidelijkste opmaken, dat werkelijk de inzigten van den Britschen veldheer zoodanig zijn geweest, als wij hier vermelden. De inzigten verklaren zijne werkeloosheid op den 15den Junij; regtvaardigen zij die? Verre vandaar; want dat hier het bezit of niet bezit van Brussel hoegenaamd niets ter zake afdeed; dat het hier alleen aankwam op het vereenigen van de legermagt der bondgenooten, op het slag leveren, op het overwinnen; dat het ongerijmd was te gelooven, dat Napoleon, om Brussel te vermeesteren, of om welke reden dan ook, zijne magt zou verdeelen en in gescheidene legerafdeelingen ten aanval oprukken; dat dit eene algeheele onbekendheid aanduidt met Napoleon's eenvoudige en verhevene veldheerskunst, en dat men, door werkeloos te blijven op den 15den, het Pruissische leger

{==321==} {>>pagina-aanduiding<<}
aan eene geheele nederlaag blootstelde; - dit alles zijn waarheden, zoo duidelijk, zoo eenvoudig, dat zij door niemand kunnen worden betwijfeld.
Eindelijk, den 15den, om tien uur 's avonds, worden door den Britschen veldheer de bevelen uitgevaardigd voor de zamentrekking van zijn leger. Waar moet die zamentrekking geschieden? Te Quatre Bras, om, volgens de in sommige opgaven vermelde afspraak, Blücher ter hulp te komen? - Volstrekt niet. Die zamentrekking - het is bijna ongeloofelijk, maar het is te stellig bewezen om betwijfeld te worden - die zamentrekking moet, naar Wellington's bevelen, te Nivelles geschieden; te Nivelles, op eenen dagmarsch afstands van Sombref; zoodat, waren die bevelen uitgevoerd, het Engelsch-Nederlandsche leger, op den 16den, buiten de mogelijkheid zou zijn geweest het Pruissische in het minste bij te staan, en dit laatste dus ongehinderd door de geheele magt van Napoleon zou kunnen worden aangevallen en verpletterd. Gelukkig voor de zaak der bondgenooten, dat Wellington onderbevelhebbers had, begaafd met genoeg doorzigt om het verkeerde zijner bevelen in te zien, en met genoeg karakter om ongehoorzaam te durven zijn aan die bevelen.
Van de Nederlandsche divisie Perponcher stond, op den avond van den 15den, de eene brigade, Bylandt, te Nivelles; de andere, Saxen-Weimar, was, zoo als wij gezien hebben, vechtende voor den vijand teruggegaan tot Quatre-Bras; de generaal Perponcher zond aan laatstgenoemde brigade bevel, zich op dat punt te handhaven, voornemens haar te komen ondersteunen met de brigade Bylandt. Maar om één uur 's nachts (van 15 op 16 Junij) ontvangt Perponcher het bevel, dat de vereeniging te Nivelles en het ontruimen van Quatre-Bras voorschrijft; de Hollandsche generaal ziet het verkeerde, het verderfelijke van die handeling in, waardoor alle gemeenschap met Blücher wordt verbroken en diens leger aan eene geheele nederlaag blootgesteld; hij besluit niet te gehoorzamen, maar te Quatre-Bras te blijven stand houden. De aanvoerder van het 1ste legercorps, de Prins van Oranje, ontvangt kennis van dit besluit en keurt het goed, dadelijk de juistheid der inzigten van Per-
{==322==} {>>pagina-aanduiding<<}
poncher erkennende. Later schijnt ook Wellington het verkeerde der ontruiming van Quatre-Bras te hebben ingezien; ten minste in den loop van den 16den Junij trokken de verschillende gedeelten zijns legers derwaarts, zonder dat het echter blijkt, wanneer die veranderde marschbevelen zijn gegeven.
Aan het werk van den Heer Löben Sels komt de groote verdienste toe, van op eene duidelijke, onwederlegbare wijze te hebben aangetoond, dat, wanneer op den 16den Junij eene Engelsch-Nederlandsche krijgsmagt bij Quatre-Bras heeft gestreden, dit plaats heeft gehad in weêrwil van de bevelen van Wellington, en enkel te danken is aan het besluit van den generaal Perponcher, om, niettegenstaande die bevelen, te Quatre-Bras stand te blijven houden, en aan de handeling des Prinsen van Oranje, die dit besluit dadelijk goedkeurde en tot het zijne maakte. De uitkomst des oorlogs, Napoleon's nederlaag en val, hebben denkelijk afgehangen van het beleid dier beide Hollandsche aanvoerders; want waren Wellington's bevelen door hen opgevolgd, dan had Napoleon op den 16den Junij het Pruissische leger geheel kunnen vernietigen, en daarna zich met overmagt tegen het Engelsch-Nederlandsche kunnen wenden. En dat dit geen losse onderstelling is, kan men bewijzen door de getuigenis van een man, wiens naam een zeer groot gezag in krijgskundige zaken moet uitoefenen, van den generaal Gneisenau, den werkelijken opperbevelhebber van het Pruissische leger van 1815. Die bevelhebber wendde zich, bij eenen brief van den 12den Junij 1817, aan den koning van Pruissen, met het verzoek, dat onder de Nederlandsche officieren, door dien koning met eereteekenen vereerd voor hun gehouden gedrag in 1815, vooral de luitenant-generaal Perponcher mogt in aanmerking komen. Na het bezet houden en verdedigen van Quatre-Bras door den Hollandschen generaal te hebben vermeld, laat Gneisenau daarop volgen: ‘Wanneer de luitenant-generaal de Perponcher het bevel van den hertog van Wellington had opgevolgd; wanneer hij op Nivelles was teruggetrokken en niet eenen zoo goeden wederstand had geboden, dan had de maarschalk Ney, te Quatre-Bras gekomen, zich regts kunnen wenden, in den

{==323==} {>>pagina-aanduiding<<}
rug komen van het leger, dat onder bevel van vorst Blücher te Ligny streed, en dat leger geheel ten ondergang kunnen brengen.’ - Die getuigenis van een zoo bevoegd beoordeelaar is voor ons van de hoogste waarde, daar zij bewijst, welk een beslissenden invloed dat besluit des prinsen van Oranje en van den generaal Perponcher op de uitkomst van den veldtogt van 1815 heeft uitgeoefend.
Den 16den Junij trokken dus de verschillende divisiën van Wellington's leger naar Quatre-Bras, maar bereikten op dien dag slechts voor een klein gedeelte die stelling. Den 16den vereenigde Blücher zijne magt in de stelling bij Sombref of Ligny; de legercorpsen van Ziethen en Pirch waren reeds daar en ook het legercorps van Thielmann kwam in den voormiddag tusschen elf en twaalf uur aan. Hoezeer hij zeker wist, dat het vierde legercorps, dat van Bulow, op den 16den niet kon aankomen, rekende Blücher evenwel zijne drie legercorpsen, te zamen ongeveer 80 à 85,000 man uitmakende, sterk genoeg, om den vijand af te wachten en slag te leveren. Blücher vertrouwde op de sterkte zijner stelling, en op den bijstand van Wellington's leger, dat te Quatre-Bras zamentrok.
Aan de Fransche zijde wilde Napoleon, met de garde, de legercorpsen van Van Damme en van Gérard, en met drie ruitercorpsen, den 16den aanvallen op de stelling der Pruissen bij Sombref; die Fransche legermagt zal in alles ruim 65,000 man hebben uitgemaakt. Het legercorps van Lobau, ongeveer 9,000 man, bleef aanvankelijk als reserve bij Charleroi, maar rukte later ook op naar het slagveld van Sombref, zonder evenwel deel aan den strijd te nemen. Ney moest aanvallen op de stelling der bondgenooten te Quatre-Bras en kreeg daartoe onder zijne bevelen de legercorpsen van Reille en D'Erlon en het ruitercorps van Kellerman, in alles ongeveer 45,000 man; het legercorps van D'Erlon was echter niet dadelijk beschikbaar, daar het nog ver achter was, nog nabij de Sambre.
Die wederzijdsche beschikkingen gaven aanleiding, op den 16den Junij, tot de twee veldslagen van Ligny en van Quatre-Bras; veldslagen, die in het naauwste verband met elkander staan, dewijl de beide slagvelden slechts een paar

{==324==} {>>pagina-aanduiding<<}
uren van elkander verwijderd en niet gescheiden waren door bijzondere moeijelijkheden van het terrein. De handelingen op het eene slagveld hadden dus eenen regtstreekschen invloed op de handelingen op het andere; de beide veldslagen maken, als het ware, een geheel uit.
De strijd bij Ligny zullen wij slechts kortelijk vermelden.
Blücher had hier, achter de beek van Ligny, eene stelling genomen, die, gedekt door Ligny, St. Amand en andere dorpen, eene zeer groote sterkte had; te meer, omdat het golvende, heuvelachtige terrein aan den vijand het overzigt moeijelijk maakte en Napoleon een geheel verkeerd denkbeeld van die stelling deed opvatten. De aanval had hier, aan de Fransche zijde, eerst plaats des namiddags tusschen twee en drie uren; algemeen wordt die traagheid veroordeeld, omdat, door het late uur van aanval, de beslissing van den strijd eerst kon plaats hebben met het invallen van den nacht, toen de duisternis noodzaakte het gevecht af te breken en het Pruissische leger toeliet, ongehinderd af te trekken. Beide partijen streden hier met eene schitterende dapperheid; maar het beleid, waarmede de Fransche keizer den slag leidde en bestuurde, overtrof verreweg dat van zijnen tegenstander.
Onder de aanmerkingen, die hier op Blücher's handelingen worden gemaakt, vindt men vermeld: dat hij te veel uitbreiding aan zijne stelling had gegeven; te weinig partij trok van het legercorps van Thielmann; een veel te groot getal troepen voor de dorpsgevechten aanwendde en daardoor onnut maakte, en bij herhaling tot den aanval overging, onder omstandigheden, die voor zulk eene handeling ongunstig waren. Bewondering verdient de wijze, waarop Napoleon spaarzaam met zijne strijdkrachten wist om te gaan, en het gevecht langen tijd met zoo weinig troepen te voeren, dat hij, hoezeer hij eene 15 à 20,000 man minder sterk was dan de Pruissen, evenwel in het laatste gedeelte van den strijd nog eene sterke reserve beschikbaar had, terwijl bij den vijand nagenoeg alles was in gevecht gebragt. De aanwending dier reserve gaf Napoleon dan ook de overwinning; er had eene doorbreking plaats bij het dorp Ligny; het Pruissische leger moest, geslagen, het slagveld verlaten; maar de inval-
{==325==} {>>pagina-aanduiding<<}
lende nacht belette alle vervolging; en hoezeer de Pruissen geschut achterlieten en eenige duizend man meer verloren dan hunne tegenpartij; hoezeer, ten gevolge der nederlaag, hun leger nog verzwakt werd door het wegloopen van eenige duizende vlugtelingen, zoo was die nederlaag echter volstrekt van geen beslissenden aard, en de overwinning, door Napoleon bij Ligny behaald, kan volstrekt niet in vergelijking komen met overwinningen als die van Austerlitz of Jena.
Dadelijk, bij het begin van den slag van Ligny, had de Fransche keizer ingezien, dat het noodzakelijk was eene grootere magt tegen Blücher aan te wenden, en hij besloot daarom het legercorps van D'Erlon tot zich te trekken, dat aanvankelijk bestemd was, om onder Ney te Quatre-Bras werkzaam te zijn; het bevel daartoe wordt aan dien maarschalk afgezonden. De ordonnans-officier, overbrenger van dat bevel, ontmoet nabij het dorp Frasnes het legercorps van D'Erlon, dat naar Quatre-Bras trok; de officier, bekend met het bevel dat hij overbragt, deelt het aan D'Erlon mede, en haalt dien generaal over om zijnen marsch op Quatre-Bras te staken, en dadelijk, regtsaf slaande, naar het slagveld van Ligny te trekken. De ordonnans-officier zet daarna zijne zending naar Ney voort; maar de maarschalk begrijpt dat bevel van Napoleon geheel anders, en maakt er ten onregte uit op, dat eerst na het vermeesteren der stelling van Quatre-Bras, het legercorps van D'Erlon naar Ligny moet trekken; en daar die stelling nog niet vermeesterd is, oordeelt hij, dat D'Erlon naar het slagveld van Quatre-Bras moet terugkeeren; hij zendt hem den last daartoe. D'Erlon ontvangt dat bevel, op het oogenblik dat hij met zijn legercorps reeds nabij het Pruissische leger is; hij gehoorzaamt oogenblikkelijk, keert weêr naar Quatre-Bras terug, komt daar aan, toen de strijd is afgeloopen; - en, door die reeks van onhandigheden en misslagen, gebeurde het dat op den 16den Junij 20,000 man Fransche troepen nutteloos heen en weder trokken, zonder een schot op den vijand te doen!
De gelijktijdige slag van Quatre-Bras is voor ons Nederlanders van meer belang, en zal eene minder korte vermelding vorderen.

{==326==} {>>pagina-aanduiding<<}

Het strategische gewigt, dat die stelling bij Quatre-Bras had; het belang, dat Napoleon in hare vermeestering stelde, en de omstandigheid, dat dáár een zoo klein aantal Nederlanders aan eene zoo groote overmagt des vijands het hoofd heeft geboden, hebben soms aanleiding gegeven tot het denkbeeld, dat die stelling eene groote natuurlijke sterkte had, van dien aard, dat, even als in eene vesting, eene kleine magt zich daar met goed gevolg tegen een veel sterker vijand kon verdedigen. Niets is evenwel meer onjuist, minder met de waarheid overeenkomstig, dan dit denkbeeld; de stelling bij Quatre-Bras had volstrekt geene bijzondere sterkte, het was in alle opzigten eene zeer gewone stelling.
Daar, waar de twee steenwegen van Namen naar Nivelles, en van Charleroi naar Brussel zich snijden, heeft men het gehucht Quatre-Bras, in 1815 bestaande uit eene groote hoeve, eene herberg en een klein aantal huizen. Onmiddelijk bij dat gehucht beginnende en zich over eene lengte van een groot half uur gaans in zuid-westelijke rigting uitbreidende, had men het bosch van Bossu, waarvan de breedte gemiddeld 6 à 700 pas bedroeg; dit bosch, waardoor goede wegen liepen, leverde de gewone voordeelen voor een verdediger op, dat men dáár met een minder aantal troepen een sterkeren vijand het hoofd kon bieden, en dat die vijand niet kon weten, welke magt achter dat bosch was geplaatst. Buiten den boschrand, aan de zuid-oostzijde, naar de zijde van den steenweg van Charleroi, had men twee pachthoeven, Grand- en Petit-Pierrepont; eene derde hoeve, Germioncourt, vermaard geworden door den strijd van den 16den, was aan den steenweg van Charleroi, aan de oostzijde, maar veel digter bij Quatre-Bras, slechts een klein kwartier uurs daarvan verwijderd. Die hoeven waren, zoo als meestal in deze landstreek, uit hechte steenen gebouwen zamengesteld; halfweg tusschen Germioncourt en Quatre-Bras had men eene schaapskooi. Van Quatre-Bras in zuidelijke rigting den weg naar Charleroi volgende, komt men, op bijna een uur afstands van eerstgenoemde plaats, aan het dorp Frasnes, waar Ney's troepen waren. Oostelijk van dat dorp, naar de zijde van den Namenschen steenweg, had men het uitgestrekte bosch van Villers Peruin, dat gunstig

{==327==} {>>pagina-aanduiding<<}
voor de verdediging zou zijn geweest, had het zich niet op te grooten afstand van Quatre-Bras bevonden; om die reden bleef het onbezet en ook daarom kon men geen partij trekken van het gehucht Péraumont, tusschen het bosch van Villers Peruin en den Namenschen steenweg. - Ziedaar de voornaamste bijzonderheden van dat slagveld van Quatre-Bras; kleine, geheel onbeduidende beken doorsneden het slagveld, maar over het geheel liet de grond toch de ongehinderde werking toe van alle wapens; alleen had het golvende terrein, waarop toen hoog koren stond, dien invloed, dat daardoor het uitzigt niet zeer uitgestrekt kon zijn.
In die stelling had de prins van Oranje, in den ochtend van den 16den Junij, de divisie Perponcher vereenigd, op één bataillon na, dat aanvankelijk nog te Nivelles moest blijven. Die divisie maakte twee brigaden uit; de eene (Saxen-Weimar) bestond uit vijf bataillons Nassauers in Nederlandsche dienst; de andere (Bylandt) had hier vier Nederlandsche bataillons; bij die infanterie had men twee batterijen, eene rijdende onder Byleveld, en eene veldbatterij onder Stievenaar. In alles maakte dit eene krijgsmagt uit van groot 6,000 man infanterie met 16 stukken geschut, maar zonder eenige ruiterij. - De legermagt van Ney, die te Quatre-Bras in werking kwam, telde groot 16,000 man infanterie, 5000 ruiters en 50 stukken geschut; dus bijna driemaal zoo veel voetvolk dan de Nederlanders, meer dan driemaal zooveel geschut en eene talrijke ruiterij, die bij de Nederlanders geheel ontbrak. Bij de magt des prinsen van Oranje had men bovendien een aantal jonge soldaten; Ney's legermagt bestond geheel uit oude beproefde krijgers, aangevoerd door bevelhebbers, zoo als Kellerman, Foy, Bachelu en anderen, wier namen met eenen zoo welverdienden roem van dapperheid en bekwaamheid waren omgeven; terwijl het Fransche legerhoofd zelf, door zijnen onstuimigen en buitengewonen moed, de schrik zijner vijanden, de trots en sterkte zijner soldaten was geworden.
Oranje zag zeer goed in, dat de ontmoeting der kleine Nederlandsche afdeeling met dien vijand, wiens juiste sterkte men niet kende, maar wiens geduchte overmagt niet te betwijfelen viel, niet anders dan eene nederlaag kon te weeg

{==328==} {>>pagina-aanduiding<<}
brengen; toch moest die ontmoeting plaats hebben, daar men, door het terugtrekken en het verlaten der stelling bij Quatre-Bras, het aan Wellington's divisiën onmogelijk zou gemaakt hebben, zich daar te vereenigen. Alles hing er maar van af, of de Nederlanders lang genoeg den vijand het hoofd zouden kunnen bieden, om de overige troepen der bondgenooten in staat te stellen het slagveld te bereiken, en dáár den strijd minder ongelijk te maken; tot dien tijd toe zou die strijd stellig in het nadeel der Nederlanders zijn; zij zouden verliezen lijden; maar ten koste daarvan moest het behoud der stelling, de vereeniging des legers, worden gekocht.
In gewone omstandigheden zou de voorzigtigheid hebben voorgeschreven, om met zoo kleine magt, als de Oranjevorst bij Quatre-Bras aanvoerde, in de onmiddelijke nabijheid van het beschermende bosch van Bossu stelling te nemen; hier echter was dit minder goed, daar zulk eene bedachtzame handeling den vijand dadelijk tot den aanval zou hebben uitgelokt, en hem dadelijk de geringe sterkte der Nederlandsche krijgsmagt zou hebben doen kennen. Oranje's heldere veldheersblik deed hem inzien, dat het hier zaak was te wagen, zelfs veel te wagen, en dat, door eene meer vooruitspringende stelling te nemen, men den vijand beter in ontzag zoude houden en hem doen gelooven, dat achter het bosch van Bossu sterke reserves tot ondersteuning der Nederlanders gereed stonden. Dat die vooruitspringende stelling groote gevaren opleverde, viel niet te ontveinzen; maar de prins rekende die gevaren te kunnen braveren, sterk door het vertrouwen op zijn eigen beleid, op de bekwaamheid zijner officieren, en op de geestdrift, welke hij zijnen jongen soldaten wist in te boezemen.
De Nederlandsche troepen plaatsten zich in slagorde, dwars over den weg naar Charleroi, de regtervleugel het bosch van Bossu bezettende, de linker- zich naar de zijde van Péraumont uitbreidende. Zes stukken van de batterij Stievenaar en vijf van de batterij Byleveld stonden aan weêrszijden van den steenweg, eene groote duizend pas ten zuiden van Germioncourt; de twee andere stukken der batterij Stievenaar, onder bevel van Winzinger, waren aan de zuid-oostelijke punt van het

{==329==} {>>pagina-aanduiding<<}
bosch van Bossu geplaatst; en Koopman stond met de drie overige stukken der rijdende batterij, bij den Namenschen steenweg, westelijk van Péraumont. Van de infanterie bezette de brigade Saxen-Weimar het bosch van Bossu en de hoeven Grand- en Petit-Pierrepont; een bataillon Nassauers was buiten het bosch geplaatst, tot dekking der batterij Stievenaar. Van Bylandt's brigade was het bataillon jagers No. 27 (Grunebosch) gedeeltelijk in eene tirailleurlinie opgelost, zich oostelijk van den steenweg van Charleroi tot bij Péraumont uitbreidende; gedeeltelijk diende het tot bedekking voor de artillerie van Byleveld. Het 5de bataillon militie (Westenberg) stond bij Germioncourt; het 7de en 8ste militie (Singendonck en de Jong) stonden, als reserve, bij Quatre-Bras; het 7de van linie (van der Sanden) was nog niet aangekomen.
De geheele voormiddag van den 16den verloopt, zonder dat de Fransche troepen een aanval beginnen; er hebben niets anders plaats dan weinig beduidende schermutselingen nabij het bosch van Villers-Peruin, waarbij de Fransche tirailleurs door de jagers van Grunebosch teruggedrongen worden. Die langzaamheid van Ney had gedeeltelijk tot oorzaak de gebrekkige wijze, waarop de opmarsch van den vorigen dag had plaats gehad, en het achter zijn van sommige zijner divisiën; gedeeltelijk de beduchtheid van dien aanvoerder, dat de bondgenooten reeds eene te sterke magt te Quatre-Bras vereenigd zouden hebben. Het is eerst na één uur 's middags, dat men de Fransche kolonnes uit Frasnes ziet opdagen en ten aanval oprukken, onder den kreet van: ‘Leve de keizer!’ Van de drie infanterie-divisiën, rukt die van Foy, in het midden, aan weêrszijden van den steenweg voort; de divisie Bachelu gaat regts, langs het bosch van Villers-Peruin; links, maar iets achterwaarts, is de divisie Jerôme Bonaparte, die zich naar de zijde van het bosch van Bossu wendt; die divisiën zijn bataillonsgewijze in geslotene kolonnes, met sterke liniën tirailleurs voorop. De ruiter-divisie Piré, lanciers en jagers te paard, beschermt of volgt den opmarsch van het voetvolk. Kellerman's zware ruiterij is op dat oogenblik nog niet op het slagveld, maar verschijnt kort daarna.

{==330==} {>>pagina-aanduiding<<}

Het lag in den aard der zaak, dat de aanval van eene zoo sterke magt de zwakke bataillons des prinsen van Oranje moest doen teruggaan; echter had dit niet plaats dan na gevechten, die niet alleen ten hoogste roemvol waren voor de Nederlanders, maar die bovendien tijd deden winnen, waarop hier alles aankwam. De Fransche artillerie der divisiën Foy en Piré, te zamen 14 stukken, kwam in batterij dwars over den steenweg, tegenover die der Nederlanders; er had een geschutvuur plaats, dat door de batterijen Byleveld en Stievenaar goed werd volgehouden, en dat de vijandelijke kolonnes verhinderde, over den steenweg en naar het bosch van Bossu voort te rukken. Maar op den regtervleugel had Bachelu veld gewonnen; hij had, door zijne overmagt en door de medewerking der ruiterij van Piré, de jagers van Grunebosch gedwongen terug te gaan, en bedreigde nu, door zijn voortrukken, de linkerzijde van de Nederlandsche artillerie; deze was daardoor gedwongen terug te gaan; zij verdeelde zich, en terwijl Byleveld's vuurmonden zich zijwaarts van Germioncourt plaatsten, stelde zich Stievenaar's batterij bij den oostelijken rand van het bosch van Bossu. Hier hield die batterij nog eenigen tijd het vuur tegen den vijand vol, totdat de dappere Stievenaar door eenen vijandelijken grenaat doodelijk gewond werd; het sneuvelen van dien aanvoerder, de groote overmagt van het Fransche geschut en het oprukken van sterke vijandelijke kolonnes, dwong toen de Nederlandsche veldbatterij om achter het bosch van Bossu terug te gaan; alleen de twee door Winzinger aangevoerde vuurmonden bleven nog bij de zuidelijke punt van het bosch.
Toen ging Ney over tot den aanval op het bosch van Bossu en op de hoeve Germioncourt. Het aanvankelijk afwezige bataillon van Van der Sanden en dat van de Jong waren opgerukt en hadden zich geplaatst bij den oostelijken rand van het bosch van Bossu, ten noorden van Pierrepont; het hevige geschutvuur des vijands dwong die bataillons weêr in het bosch terug te gaan. Het Fransche voetvolk maakte hier echter geene vorderingen en werd tegengehouden door twee Nassausche bataillons en door dat van Singendonck, in persoon door den prins van Oranje tegen den vijand aangevoerd.

{==331==} {>>pagina-aanduiding<<}

Germioncourt werd met uitstekende dapperheid door Westenberg verdedigd; en het 5de militie-bataillon sloeg hier, langen tijd, alle aanvallen af. Oranje was hier weêr de ziel van de verdediging; en het verheven voorbeeld van dapperheid, dat hij gaf, maakte helden van die jonge soldaten, die hier voor het eerst den vijand onder de oogen zagen; zoo waar is het, dat alles, of bijna alles, van de bevelhebbers afhangt. Het Fransche geschutvuur rigtte groote verwoestingen aan in de rijen der Nederlanders, en de prins, geen ander middel hebbende om daaraan een einde te maken, deed de vijandelijke artillerie door het bataillon van Westenberg bestormen. Zelf, te paard, ging de Oranjevorst, even als oudtijds zijne groote voorvaderen op de slagvelden van Séneffe en Malplaquet, aan het hoofd zijner dapperen het vijandelijke geschut te gemoet. Dat die aanval mislukte; dat het 5de bataillon militie groote verliezen leed; dat Germioncourt eindelijk door den vijand werd genomen, dit heeft, bij de verbazende overmagt des vijands, niets dat verwonderen moet; maar wèl is het te verwonderen, dat een enkel bataillon - nog geen 500 man sterk - aanvallend durfde handelen tegen een zoo sterken vijand, uit de drie wapens bestaande; dat het zoo lang dien vijand het hoofd bood en dat het zoo lang het doordringen tot Quatre-Bras wist te beletten. Het was nu vier uur's middags geworden. De ongelijke strijd had reeds twee à drie uren geduurd; de Nederlanders hadden gevoelige verliezen geleden; hun toestand was zeer hagchelijk geworden, en het is waarschijnlijk, dat zij den kamp tegen de overmagt niet lang meer zouden hebben volgehouden, toen er hulp kwam opdagen. Van de zijde van Brussel zag men donkerroode massa's voetvolk het slagveld naderen; het was Picton's sterke divisie, uit de dapperste en beste troepen van het Engelsche leger zamengesteld. Van de zijde van Nivelles kwamen huzaren en dragonders, de Nederlandsche ligte ruiterij van 
Van Merlen uitmakende. Door de komst dier versterkingen was de prins van Oranje nu aan het hoofd van ongeveer 14,000 man voetvolk, 1000 ruiters en 24 of 26 stukken geschut.
Hoezeer dus nog altijd, in vergelijking met den vijand, verreweg de minderheid hebbende, was nu de ongelijkheid

{==332==} {>>pagina-aanduiding<<}
niet zoo overstelpend meer; er was meer kans, om met goed gevolg den strijd voort te zetten; en de prins van Oranje besloot dadelijk gebruik te maken van de komst dier nieuwe troepen, om tot den aanval over te gaan en te herwinnen wat verloren was.
Die aanvallende beweging werd echter niet door het geluk bekroond. Het 6de regiment huzaren (Boreel), op de Fransche ruiterij aanvallende, werd door deze overhoop geworpen en geheel geslagen. Men heeft de oorzaak van dien tegenspoed gezocht in het overhaaste van den aanval en in de vermoeijenis, die de Nederlandsche ruiterij, door eenen marsch van acht à tien uren, dien dag reeds had ondervonden; - maar wanneer men de getalssterkte der wederzijdsche ruiterij in aanmerking neemt, dan heeft men al gronden genoeg, om de nederlaag der Nederlanders te verklaren; nederlaag, die bovendien niet in het minste aan den wapenroem dier huzaren te kort doet, daar niemand de hooge waarde en voortreffelijkheid der Fransche ruiterij, waardoor zij geslagen werden, kan ontkennen of betwijfelen.
De nederlaag der Nederlandsche ruiterij had nadeelige gevolgen, en scheen, een oogenblik, den toestand der bondgenooten bedenkelijk te maken. De overwinnende Fransche ruiterij vervolgde Boreel's huzaren op den voet, en verbreidde zich als een alles wegslepende stroom over het slagveld. De bataillons van Grunebosch en Westenberg, die zich herzameld hadden, werden door den aanval der Fransche ruiterij gedwongen, in verwarring en met verlies terug te gaan; Byleveld's artillerie ging bij tijds achteruit; maar die van Stievenaar werd door de vijandelijke ruiterij bereikt en vier van hare vuurmonden daardoor genomen. Kortstondig slechts bleven die stukken in handen des vijands; een onverschrokken officier, de kapitein Gey van Pittius, werpt zich met zijne rijdende artilleristen, die bij de brigade van Merlen behoorden, met de sabel in de vuist op den vijand, herneemt de verlorene stukken en voert die terug. - De zegevierende Fransche ruiterij, tot in de onmiddelijke nabijheid van Quatre-Bras doordringende, werd hier tegengehouden door het vuur van een regiment Schotten van Picton, datzich achter de breede sloot had geplaatst, die hier den Namenschen weg omzoomt.

{==333==} {>>pagina-aanduiding<<}

Van dit oogenblik af aan, neemt de strijd bij Quatre-Bras voor de bondgenooten telkens eene meer voordeelige wending, om de zeer natuurlijke reden, dat, terwijl Ney altijd dezelfde krijgsmagt behoudt, waarmede hij den strijd begon, de bondgenooten ieder oogenblik versterkt werden door de komst van nieuwe troepen. Op het einde van den dag is dan ook eene aanmerkelijke overmagt aan de zijde van Wellington, die nu op het slagveld is gekomen en het opperbevel voert. Alleen aan ruiterij blijft Ney zijne tegenpartij verre overtreffen, en die ruiterij is het dan ook, die de meeste aanvallen op de vlakte oostelijk van het bosch van Bossu verrigt, terwijl het Fransche voetvolk hoofdzakelijk naar de vermeestering van dat bosch streeft.
Het zoude te uitvoerig zijn, alle latere bijzonderheden van dien strijd bij Quatre-Bras hier te beschrijven; wij zullen alleen de merkwaardigste feiten even vermelden. Picton's divisie onderscheidde zich hier door hare uitstekende dapperheid; herhaaldelijk aangevallen door de ruiterij van Kellerman en Piré, wist zij, in carré's geschaard, de aanvallen dier geduchte vijanden telkens af te slaan, en slechts een enkel regiment ging daardoor verloren. De Brunswijkers, door hun' dapperen hertog aangevoerd, waren spoedig Picton op het slagveld gevolgd en hadden stelling genomen bij de schaapskooi, ten noorden van het verlorene Germioncourt. Hier, geteisterd door het hevige geschutvuur des vijands, houden zij eenigen tijd stand, aangemoedigd door het voorbeeld van hun' koenen aanvoerder, die vóór de slaglinie der zijnen, te midden van den vijandelijken kogelregen, koelbloedig zijne pijp blijft rooken. Maar spoedig is dat vijandelijke vuur te hevig, de verliezen der Brunswijkers te groot; de hertog doet zijne troepen teruggaan; aanvankelijk geschiedt dit in orde; maar toen de vervolgende Fransche tirailleurs al meer en meer opdringen, een Fransche geweerkogel den dapperen hertog nedervelt en Kellerman's kurassiers tot den aanval oprukken, zijn de jonge Brunswijksche soldaten daar niet langer tegen bestand; in overijling en wanorde verlaten zij het slagveld. Ook Engelsche regimenten en zelfs de garde-brigade Maitland - eene uitgelezene krijgsschaar - zag men in den loop van dezen slag in overhaaste vlugt de wijk nemen

{==334==} {>>pagina-aanduiding<<}
wanneer zij door de Fransche ruiterij met eenen aanval werden bedreigd, soms op het enkele gerucht van de nadering dier ruiterij; zoo groot was de indruk, welken die uitstekende schaar, door hare vroegere wapenfeiten, op den vijand uitoefende, en zoo verkeerd is het te gelooven, dat zelfs goede en uitmuntende troepen, zoo als de Britsche bataillons ontegenzeggelijk waren, nooit teruggaan en altijd onbezweken blijven stand houden.
De Nederlandsche divisie Perponcher bepaalde zich, na de komst dier nieuwe troepen der bondgenooten, hoofdzakelijk tot de verdediging van het bosch van Bossu; dat bosch werd toen met kracht aangevallen door de divisie, aan wier hoofd Napoleon's jongste broeder, Jerôme, stond. De hoeven Pierrepont werden vermeesterd en de Fransche bataillons drongen in het bosch van Bossu door en wonnen daar veld; dit kostte echter tijd, en de teruggedrongen Nederlandsche bataillons bleven voortdurend in het bezit van het noordelijke gedeelte van het bosch, dat onmiddelijk aan Quatre-Bras paalt. Voor en na kwamen toen op het slagveld de Nassausche bataillons van Kruze, het grootste gedeelte der Engelsch-Duitsche divisie van Alten, en de Engelsche garde onder Cooke. De magt van Wellington klom daardoor tot groot 30,000 man. De Britsche veldheer deed toen weêr aanvallend te werk gaan; een gedeelte der divisie Cooke, de brigade Maitland, viel tusschen zes en zeven uur het bosch van Bossu aan, en verdreef de bataillons van Jerôme daar weêr uit; bij dien aanval werden de Britten ondersteund door twee der bataillons van Saxen-Weimar en door dat van Singendonck. Met afwisselende kansen werd toen, aan de oostzijde van het bosch, de strijd voortgezet; al meer en meer kwam het voordeel aan de zijde der bondgenooten; Germioncourt werd hernomen, en toen de duisternis het gevecht deed afbreken, waren beide partijen nagenoeg in dezelfde stellingen, die zij 's ochtends, vóór het begin van den slag, hadden bezet.
Zoodanig was in algemeene trekken het beloop van dien slag, onbeslist wanneer men op de verliezen let, die nagenoeg gelijk stonden, en bij elk der beide partijen ruim 4000 man bedroegen; ook onbeslist, wat de uitkomst betreft, daar, indien aan de eene zijde Wellington niet ter hulp van het Pruissi-
{==335==} {>>pagina-aanduiding<<}
sche leger konde oprukken, Ney evenzeer belet werd, tot de nederlaag van dat leger mede te werken. De eerste periode van dezen veldslag, het tijdvak van een tot vier ure 's middags, was het hagchelijkste voor de bondgenooten, het roemrijkste voor de Nederlanders. Dat het stand houden der bataillons van Perponcher van het hoogste, van het beslissendste gewigt is geweest, behoeft geen uitvoerig betoog; hadden die bataillons de stelling bij Quatre-Bras niet in bezit blijven houden, dan was de vereeniging van Wellington's divisiën op dat punt onmogelijk, en dan had Ney volle vrijheid gehad, om zich met een groot gedeelte zijner magt tegen Blücher's leger te wenden, en dat leger eene geheele nederlaag te doen ondergaan. En dat stand houden bij Quatre-Bras kon niet geschieden dan door buitengewone inspanningen, door eene dapperheid, die de Nederlandsche wapenen met eenen onsterfelijken luister omgeeft. Gerustelijk mag men daarbij toestemmen, dat de Nederlanders verliezen hebben geleden, dat sommige hunner corpsen zijn teruggegaan en in wanorde gebragt, dat de toestand uitermate hagchelijk was, en een stouter en vroegtijdiger aanval van Ney denkelijk de geheele nederlaag des prinsen van Oranje zou hebben veroorzaakt; - dat alles is waar, maar dat alles ontneemt niets aan den roem, dien èn veldheer èn soldaten zich hier verwierven. Want eene dwaasheid is het zich voor te stellen, dat men op een gewoon terrein voortdurend het hoofd kan bieden aan eenen twee-, driemaal sterkeren vijand, aan wiens talrijke en uitmuntende ruiterij men geen enkel ruiter kan overstellen; zoo iets kan slechts voor eenen korten tijd 
geschieden, en vordert dan nog eene vereeniging van uitstekend beleid in den aanvoerder, en van geestdrift en dapperheid bij de troepen, zoo als men dit bij de Nederlanders te Quatre-Bras opmerkt. De oudheid schildert ons Leonidas, met een handvol soldaten een ontelbaar vijandelijk leger het hoofd biedende; bij de hedendaagsche oorlogen is zoo iets ondenkbaar; de dapperste soldaten der wereld kunnen thans, even als de driehonderd Spartanen, met de wapenen in de hand sneven; maar in den strijd tegen eene verpletterende overmagt overwinnen, of de overwinning twijfelachtig maken, dit kunnen zij niet.
De misslagen der bondgenooten, de verspreiding hunner

{==336==} {>>pagina-aanduiding<<}
legers, Wellington's werkeloosheid op den 15den Junij, hadden aan den Franschen keizer de gunstigste kansen gegeven, en ook den 16den Junij was het lot des oorlogs in zijne handen; maar even groote misslagen aan de Fransche zijde deden die gunstige kansen verloren gaan.
De Fransche strijdkrachten werden op den 16den niet zoodanig aangewend, dat men daardoor beslissende uitkomsten kon verkrijgen; en wanneer men er op let, dat de strijdkrachten zoo veel minder waren dan die der bondgenooten, en dat nog ongeveer 30,000 man (de legercorpsen van D'Erlon en Lobau) op den 16den werkeloos zijn gebleven, dan zal dit het verkeerde van die aanwending niet twijfelachtig maken. Den 16den hebben er twee veldslagen plaats, eene bij Ligny en eene bij Quatre-Bras; dit had niet moeten zijn. Napoleon's magt was niet groot genoeg, om de beide legers der bondgenooten gelijktijdig slag te leveren; dit had achtervolgelijk moeten geschieden; op den 16den had men zich eerst met het grootste gedeelte der Fransche magt tegen Blücher's leger, als het meest nabij zijnde, moeten wenden; men had Wellington's leger moeten bezig houden met zoo weinig mogelijke troepen, en daarom had men dat corps van D'Erlon niet ter beschikking van Ney moeten stellen, maar dadelijk bij de hoofdmagt moeten aantrekken. Twintig duizend man Fransche troepen meer op het slagveld van Ligny en een vroegtijdiger aanval, zouden, naar alle waarschijnlijkheid, den geheelen ondergang van Blücher's leger, en, ten gevolge daarvan, de beslissing des oorlogs ten voordeele van Napoleon hebben veroorzaakt. Uit het bevel, dat Napoleon, later gaf, om D'Erlon naar Ligny te doen trekken, blijkt genoegzaam, dat de Fransche keizer toen het hooge gewigt inzag om eene geduchte magt tegen het Pruissische leger aan te wenden.
Dat bevel werd niet uitgevoerd, dank zij de weinige bekwaamheid van Napoleon's onderbevelhebbers, met name van Ney en D'Erlon. De verdedigers van Ney beroepen zich op de door Napoleon aan den maarschalk gegevene bevelen, en beweren, dat die ten duidelijkste voorschreven, om D'Erlon's legercorps te Quatre-Bras te doen werkzaam zijn; eene aandachtige lezing dier bevelen zal echter het ongegronde

{==337==} {>>pagina-aanduiding<<}
dier bewering doen inzien en de overtuiging geven, dat, mogten al de eerste bevelen zoodanig kunnen worden uitgelegd als Ney dit deed, de laatste evenwel hem ten stelligste voorschrijven, om zoo spoedig mogelijk een gedeelte zijner magt naar Ligny te zenden. Maar al waren ook Ney's handelingen de letterlijke opvolging van Napoleon's bevelen geweest, dan zou dit nog niet volstaan om die handelingen goed te maken; want het is eene ongelukkige verdediging, wanneer een aanvoerder, om zijne misslagen te verklaren, aantoont, dat hij letterlijk heeft opgevolgd wat hem werd voorgeschreven. Een bevelhebber van zoo hoogen rang, een legerhoofd als Ney, moet geen blind werktuig zijn, dat niets anders kan doen dan uitvoeren wat bevolen wordt; integendeel, hij doet aan zijnen pligt te kort, wanneer hij zich bepaalt tot de letterlijke opvolging der ontvangene bevelen; hij moet verstand en doorzigt genoeg bezitten, om te beoordeelen, in hoever die bevelen door veranderde omstandigheden al dan niet goed zijn gebleven; hij moet karakter en geestkracht genoeg hebben om uit zich zelven te handelen en die bevelen te wijzigen, of zelfs geheel op zijde te stellen. Had Ney zóó de pligt van een bevelhebber begrepen, dan had hij op den 16den Junij geheel anders gehandeld: hij had dan ingezien, dat alles aan de uitkomst van den strijd bij Ligny gelegen was, en daarentegen de strijd bij Quatre-Bras maar een ondergeschikt belang had; dat hij niet bestemd was om Wellington's leger geheel te slaan, maar alleen om dat leger te beletten den Pruissen ter hulp te komen; dat voor dit laatste doel, de magt, die hij reeds bij zich had, voldoende sterk was, en dat het dus zaak was, zoo spoedig mogelijk Napoleon's bevel op te volgen, en D'Erlon naar het slagveld van Ligny af te zenden. Zóó zou een bekwaam legerhoofd zijne taak begrepen hebben; maar Ney, op een slagveld dapper boven allen, miste evenwel het heldere doorzigt, het verstand, dat een 
veldheer moet hebben.
Ook D'Erlon's gedrag is te veroordeelen; D'Erlon, die dadelijk het van Ney ontvangen bevel opvolgde, het slagveld van Ligny verliet, en naar Quatre-Bras terugkeerde. D'Erlon had moeten begrijpen, dat de komst van zijn legercorps op het slagveld van Ligny eene beslissende uitwerking had kunnen heb-
{==338==} {>>pagina-aanduiding<<}
ben, terwijl daarentegen de marsch naar Quatre-Bras dat legercorps voor den 16den nutteloos zou maken, daar hij eerst met het vallen van den avond den grond zou kunnen bereiken, waar Ney en Wellington om de overwinning kampten. D'Erlon had dus moeten inzien, dat het hier zaak was niet te gehoorzamen, en, in weêrwil van Ney's bevelen, zich bij de hoofdmagt des Franschen keizers aan te sluiten.
Zeker, de gehoorzaamheid, de ondergeschiktheid, de geheele en onverwijlde uitvoering van een ontvangen bevel, is in het algemeen de eerste pligt van den krijgsman; maar ook daarop zijn uitzonderingen; en men mag, men moet gehoorzaamheid en ondergeschiktheid op zijde stellen, wanneer dit onvermijdelijk is om een gewigtig voordeel te behalen, of om een dreigend gevaar af te wenden; een legerhoofd wordt het beste gehoorzaamd, wanneer men medewerkt om hem overwinnaar te doen zijn. Het is verre van ons, dat wij hiermede elke inbreuk op de militaire gehoorzaamheid willen regtvaardigen; integendeel, om eene onbeduidende reden, op eene ligtzinnige wijze gedaan, is zulk eene inbreuk ten hoogste te veroordeelen; het is niet dan op de gewigtigste gronden, dat men de ondergeschiktheid, die ziel van het krijgswezen, mag ter zijde stellen, en hij, die dit doet, laadt eene zware verantwoordelijkheid op zijn hoofd; - maar juist voor die verantwoordelijkheid moet een bevelhebber van D'Erlon's hoogen rang niet terugdeinzen; en in eenen toestand geplaatst, waarin hij kiezen moet tusschen de ongehoorzaamheid en het verderf van de algemeene zaak, moet hij de ongehoorzaamheid kiezen. Zulk een toestand is voor een bevelhebber de toetssteen zijner bekwaamheid; en hier blijkt het overwigt van de bevelhebbers der bondgenooten, boven die van het Fransche leger: Ney en D'Erlon houden zich aan de letterlijke opvolging der ontvangene voorschriften; de prins van Oranje en Perponcher weten tegen de bevelen huns veldheers te handelen.
(Wordt vervolgd.)






{==339==} {>>pagina-aanduiding<<}

De natuurlijke Geschiedenis der Schepping.

Sporen van de Natuurlijke Geschiedenis der Schepping, of Schepping en voortgaande ontwikkeling van planten en dieren, onder den invloed en het beheer der Natuurwetten. Naar de 4e Engelsche uitgave door J.H. van den Broek. Met een voorwoord van Prof. G.J. Mulder. Utrecht, J.G. Broese, 1849, II Deelen.

Vervolg der sporen van de Natuurlijke Geschiedenis der Schepping. Antwoord van den schrijver van dit werk op de menigvuldige tegen zijne leer gerigte aanvallen en recensiën; nadere verklaringen en toelichtingen omtrent de belangrijkste bewijsgronden zijner theorie der voortgaande ontwikkeling van planten en dieren. Uit het Engelsch vertaald door Dr. J.H. van den Broek, Leeraar in de Natuur- en Scheikunde bij 's Rijks Kweekschool voor Militaire Geneeskundigen te Utrecht. Utrecht, J.G. Broese, 1849.

(Vervolg en Slot van bl. 167.)

Tot nog toe zijn wij den schrijver ‘der Sporen’ in zijne beschouwing van de verschillende gesteenten, die de aardkorst zamenstellen, gereedelijk gevolgd; wij lieten ons door hem leiden, waar hij den overgang van uit water afgezette lagen in kristallijnen rotsmassa aanwees, en schreven dien met hem, wel niet aan herhaalde, maar toch aan nog voortdurende plutonische werking toe; - kortom, wij waren met hem plutonisten en namen eene op verhitting en hooge drukking berustende metamorphose der gesteenten aan. Eene

{==340==} {>>pagina-aanduiding<<}
hoogst gewigtige vraag hadden wij daarbij ter zijde gesteld, met wier beantwoording wij ons echter nu willen inlaten: namelijk, is de verklaring dier omzetting uit den gesmolten toestand der onderste gesteenten, wier warmte, tot smelthitte toe, zich aan de opliggende lagen meêdeelt, aannemelijk? Is de plutonische metamorphose mogelijk? is zij waarschijnlijk? Het antwoord geve ons de geologie van den jongsten tijd en wel zoo als zij, op geognosie en op de steunpilaren van deze, oryctognosie, chemie en physica gevestigd, met zoo uitstekend gevolg, volgens het oordeel van bevoegde regters, door G. Bischof beoefend en geleerd wordt. Wij mogen hieraan naauwelijks meer dan eene vlugtige beantwoording der pas gestelde vragen ontleenen, die, naar wij meenen, zich in het volgende laat zamenvatten. Van zeer vele gesteenten en rotssoorten is de omzetting door plutonische werking, ter verklaring van hunnen tegenwoordigen toestand, onmogelijk, voor de meeste onwaarschijnlijk en onnoodig, terwijl van de geheele voorstelling, die men welligt als eene algemeen toepasselijke zoude willen aanwenden, nog niet eens het navolgende overblijft: ‘mit völliger Entschiedenheit wissen wir es nur von den vulkanischen Gesteinen d.h. von denjenigen, welche entweder vor unseren Augen aus den Kratern der Vulkane geflossen oder geworfen sind, oder welche, nach ihrem Vorkommen in der Nähe von noch thätigen oder von erloschenen Vulkanen, nur auf diesen Ursprung schliessen lassen. Aber die grosse Aehnlichkeit anderer Gesteine, mit denen in der Nähe von Vulkanen führt zur sicheren oder wenigstens höchstwahrscheinlichen Vermuthung einer gleichen Entstehung.’ Later heeft Bischof deze uitspraak, die slechts voor enkele steensoorten geldt, nog meer moeten beperken, sinds men in lava en basalt menige delfstof, als pas later daarin langs natten weg gevormd, leerde kennen. Het op zeer enkele uitzonderingen na onhoudbaar 
plutonisch metamorphisme, is vervangen door de neptunische (sit venia verbo) pseudomorphose. Alle steensoorten namelijk zijn min of meer geschikt om water op te nemen, hetwelk, met koolzuur en oxygenium gemengd, overal hydrostatisch en capillair indringt, tot zelfs in de hardste en digtste steenen toe, gelijk dit door de kunst,

{==341==} {>>pagina-aanduiding<<}
die onyxen, carneolen en chalcedonen kleurt, ten overvloede bewezen wordt. Water en koolzuur zijn derhalve de eenige stoffen, welke eene plaatsverandering van de eenvoudiger bestanddeelen, die wij afzonderlijk en op eenigen afstand van elkander in de gesteenten ontmoeten, kunnen te weeg brengen. Zij voeren oplosbare en onoplosbare stoffen, de laatste in fijn verdeelden toestand gesuspendeerd, af en aan. Alom kan water aanwezig zijn, en waar het gevonden wordt, is de voorwaarde voor de pseudomorphose gegeven. Men verstaat hiermede het verschijnsel, dat delfstoffen niet in eenen aan hare chemische zamenstelling beantwoordenden, maar in eenen vreemden kristalvorm gevonden worden. Zoo komen b.v. wel twintig delfstoffen in den kristalvorm van kalkspath voor. De carb. calcis der kalkspath is langzamerhand weggevoerd en vervangen door het een of ander van de twintig bedoelde mineralen, die, minder verwantschap tot water hebbende, werden afgezet in den nog voortbestaanden kristalvorm van de kalkspath.
Dit proces der pseudomorphose kan niet door plutonische werking, door smelting, noch door sublimatie, maar enkel en alleen op natten weg, hebben plaats gehad. Het komt overeen met de chemische processen in onze laboratoria, met de versteening en verertsing van organische zelfstandigheden in sedimentaire formatiën.
De algemeenheid der pseudomorphose moge onder anderen daaruit blijken, dat zelfs de basalt, of in 't algemeen de augitische labrador-gesteenten (kalksilicaten met een soort van feldspath), niettegenstaande hunne plutonische vorming, die, op grond van geognostische kenmerken en andere natuurkundige redenen, niet te betwijfelen valt, tevens ook op natten weg gevormd kunnen worden. Men ziet zoo fijne aderen van basalt in sommige steensoorten voorkomen, dat men zich niet kan voorstellen, hoe dit in gesmolten toestand in de naauwe spleten daarvan heeft kunnen doordringen; ja het doordringen op dergelijke wijze, zoude zelfs met de wetten van afkoeling en stolling in strijd zijn.
Nadat de vorming van augitische labrador-gesteenten op natten weg, in eng begrensde ruimten en kleine massa's, waar kalk-
{==342==} {>>pagina-aanduiding<<}
zouten met silicaten van alkaliën zamenkomen (beide deze zouten komen ook in bronnen voor) gebleken was, bleef het nog de vraag, of op matige diepte, onder de oppervlakte der aarde, de vorming van kalksilicaten in die mate kan plaats grijpen, dat ook groote bergmassa's in eene dergelijke verandering deelen. De mogelijkheid niet alleen, maar de waarschijnlijkheid van dergelijk proces, wordt door Bischof aangetoond. Daarvoor is slechts noodig, dat kalk-, magnesia-, eisenoxydul-carbonaten met quarz en kokend heet water te zamen komen, dan ziet men de verlangde silicaten zich vormen onder vrijwording van koolzuur. Bischof, vooral acht gevende op het hooge gewigt van dit feit, ter verklaring van het aan de oppervlakte der aarde uitstroomend koolzuur, haast zich er bij te voegen: ‘selbst diejenigen Geologen, welche die Temperatur-zunahme nach dem Innern nicht als ein allgemeines Phaenomen gelten lassen wollen, können doch gegen die Thatsache nichts erinnern, dass die heissen Quellen, heisses Wasser, dessen Temperatur an vielen Stellen bis zur Siedhitze steigt, zu Tage bringen.’
De overgang langs natten weg van sedimentair gesteente in kristallijn is daarmeê beslist. Dat de pseudomorphose zelf daar niet geloochend kan worden, waar de duidelijk vulkanische oorsprong der gesteenten, oppervlakkig beschouwd, haar schijnt uit te sluiten, dit ziet men, om van vele voorbeelden één te noemen, aan den bazalt. Deze bevindt zich niet meer in zijnen oorspronkelijken toestand, blijkens zijn watergehalte, hetwelk tevens het begin van zijne ontleding of verandering met zich voert. Om dezelfde reden zijn juist de oudste lava's het meest veranderd en verschillen aanmerkelijk van die van jongeren datum.
Het voorkomen van magneetijzer in bazalt, kan men zich alleen begrijpen door latere pseudomorphose. Kunnen, zegt Bischof, alle ideën van door vuur vloeibaar gemaakte vormingen alleen ontleend zijn aan die massa's, welke onder onze oogen uit vulkanen uitstroomen of uitgeworpen worden, dan moeten wij, om de mogelijkheid van eene plutonische vorming van magneetijzer te kunnen beoordeelen, toezien, of en hoe deze delfstof in vulkanische massa's voorkomt. Was

{==343==} {>>pagina-aanduiding<<}
men reeds herhaalde malen opmerkzaam gemaakt, dat geenszins alles, wat men in lava's vindt, langs den weg van smelting door vuur is voortgebragt, ook het magneetijzer, dat binnen in holten van lava niet onmiddellijk op deze, maar op tusschengelegen harmotom vastzit, is daar zeker niet ten tijde van de stolling der gesmolten lava gevormd; want bij die hitte had harmotom niet aanwezig kunnen zijn, zonder ontleed te worden en zonder zich met de stoffen, waaraan hij is vastgehecht, chemisch te verbinden. Het voorkomen van magneetijzer in vulkanisch zand pleit evenmin tegen de vorming op natten weg, want zulk zand is niet pas ten tijde van het uitwerpen der gesmolten massa's uit deze gevormd, maar stamt af van verbrijzelde gesteenten, wier mechanisch gemengde bestanddeelen, hoewel zij uit een krater komen, daarom niet noodzakelijk op vulkanischen weg moeten zijn voortgebragt. Bischof knoopt hieraan de raadgeving vast, om met nog grootere naauwkeurigheid en voorzigtigheid, bij het verzamelen van exemplaren van mineralen, te werk te gaan, terwijl hij tevens zijn vermoeden te kennen geeft, dat menige reeds bestaande collectie de moeite van een hernieuwd onderzoek wel beloonen zoude. Mag verder het watergehalte van eene delfstof hoofdkenmerk zijn van pseudomorphose, zoo is daarmeê toch niet gezegd, dat het gemis van water voor een vroegeren door vuur gesmolten staat bewijst, want ook watervrije silicaten hebben zich op natten weg gevormd.
Er wordt in de ‘Sporen’ nog melding gemaakt van ‘vreemde bogten en golvingen’ der gesteenten, welke voor uitwerksels der hitte gehouden worden; maar ook deze laten zich veel beter uit de werking van het water begrijpen. Dat gegolfde aanzien en die kronkelende bogten hangen af van de ontledingsprocessen, waardoor nu eens kiezelzuur (bij voorbeeld bij de omzetting van cordierit in glimmer), dan weder andere delfstoffen, soms in geheele lagen, bij voorbeeld gipslagen, worden weggespoeld. Natuurlijk vallen de er boven loopende lagen in; daarmeê gaat gepaard verstoring van hare onderlinge verhouding, verwarring, verschuiving, tot zelfs ineendrukken van geheele bergmassa's in de omgeving van eene weggespoelde gipsbank. Dat

{==344==} {>>pagina-aanduiding<<}
dit wegspoelen van gips geene denkbeeldige voorstelling is, getuigen gipsvoerende bronnen, bij voorbeeld die van Driburg.
De algemeenheid der pseudomorphose bij de mineralogisch enkelvoudige delfstoffen, als daar zijn quarz, glimmer, feldspath en anderen, bij de uit die delfstoffen zamengestelde gesteenten, gelijk de graniet, in bijzonderheden na te gaan, zoude eene te wijdloopige en noodelooze herhaling wezen van de bewijzen en voorbeelden, bij Bischof in menigte zamengebragt, en onder welke wij ook de meeste der vroeger voor de plutonische metamorphose der gesteenten aangevoerde feiten ontmoeten. Het zij dus genoeg, dat wij, als uitkomst der uitgebreide nasporingen betreffende de pseudomorphose, voorloopig mogen opgeven: vooreerst, dat de laagsgewijze gesteenten, zoowel als de meer massive, aan voortdurende omzetting onderworpen zijn: ‘die Metamorphose ist kein einziger Act. In einem vom Wasser durchdringbaren Gesteine ist kein Stillstand in der Metamorphose; was in einer Periode gebildet worden, wird in der nächsten wieder zerstört oder durch neue Bildungen zersetzt;’ - ten tweede: de laagsgewijze gesteenten zijn niet alleen uit de massive ontstaan, maar ook de laatste ontstaan uit de eerste, en beide zijn pseudomorphosen. Als voorbeeld der regeneratie van enkelvoudige mineralen diene de albit, en van geheele gesteenten de porphier. Ter dezer plaatse zij het geoorloofd de getuigenis van Bischof bij te brengen, II, pag. 368: ‘Gewiss irren diejenigen Geologen, welche die krystallinischen Gesteine aus einem Guss und Fluss betrachten und sich nicht mit der Vorstellung befreunden wollen, dass diese Gesteine bei ihrem ursprünglichen Bildungsgang anders beschaffen waren, als heutigen Tages und dass sie erst durch eine Reihe metamorphischer Processe auf nassem Wege das geworden sind, was sie jetzt sind. Beachten wir ein solches Gestein, indem wir eine Reihe pseudomorphischer Processe wahrnehmen, in der sich wenigstens zum Theil die einen Glieder aus den andern entwickelt haben, so müssen wir in unserer Vorstellung auf 
ungeheure Zeitraüme kommen, die seit der Entstehung dieses Gesteins verflossen sind. Eine oder mehrere Ursachen müssen seitdem ununterbrochen

{==345==} {>>pagina-aanduiding<<}
fort thätig gewesen seyn, um solche bedeutende Veränderungen hervorgerufen zu haben. Könnte es wohl einem Geologen im Ernste einfallen in einer so lange fortdauernden Metamorphose diese Ursache zu suchen? - Wollte er auch jenes Gestein in Tiefen versenkt sich denken, wo Glühehitze herrscht, möchte er es dort so lange verweilen lassen, bis alle pseudomorphischen Processe ihr Ende erreicht hatten, so würde er doch wegen des Wassers in Verlegenheit kommen, welches das wasserfreie Andalusit aufnehmen muss um zu gewässertem Specksteine zu werden. Wenn man das Wasser bei metamorphischen Processen nicht entbehren kann, so scheint es uns in der That viel einfacher zu fragen: ob man nicht mit ihm allein, mit einer Flüssigkeit, welche in immerwährendem Kreislauf begriffen ist, und desshalb als eine ununterbrochen thätige Ursache wirkt, zur Erklärung auszureichen vermag?’
Herinnert men zich hoe de strijd tusschen neptunisme en plutonisme bijna altijd de spil was, waarom de geologie in haren voortgang ronddraaide, dan mag een verschil zoo groot als tusschen water en vuur, die beide ter verklaring van de verandering der gesteenten zijn opgegeven, geene verwondering baren. Maar toch, wanneer wij ons digter wagen in den strijd tusschen pseudomorphose en metamorphose en daarin de coryphaeen der wetenschap, die de laatste verdedigden, zagen wijken voor eene tegenpartij, die sinds korten tijd het hoofd weder had opgestoken; zouden wij dan de vraag moeten onderdrukken: hoe? was de zaak, die de plutonisten voorstonden, zoo weinig te vertrouwen, dat vele hunner wapenen tegen hen zelven gebezigd konden worden? Hoe heeft die heerschappij, welke van achteren bleek zoo zwak te zijn, zoo lang kunnen bestaan? Of waarin is de kracht van den overwinnaar, die de pseudomorphose doet zegevieren, te zoeken?
Ook hier moge Bischof ons wederom voorlichten, waar hij, het voorkomen van glimmer in cordieriet langs natten weg verklarende, en herdenkende, dat men glimmer eens gewoon was voor een plutonisch product te houden, er een bewijs in ziet, hoe nadeelig opgevatte meeningen werken, en hoe zij den voortgang der wetenschap belemmeren. Men hield

{==346==} {>>pagina-aanduiding<<}
glimmer eens voor plutonisch en had tevens als axiom gesteld, dat elk gesteente, waarin glimmer voorkomt, plutonisch was, hetzij oorspronkelijk, hetzij door metamorphose; op die wijze verwierp men elk criterium, dat dit axiom kon doen wankelen; men zag feiten over het hoofd of liet ze althans buiten rekening, wijl zij streden met de eens aangenomene hypothese, en sloot zoo den weg tot nader onderzoek. Men zag de fijne (daarom des te gemakkelijker ontleedbare) zwarte puntjes, de zwarte kleur en dergelijke zaken, welke zich duizendmaal in zoogenaamde plutonisch omgezette gesteenten herhalen, over het hoofd. Juist de aanwezigheid dezer deeltjes, meestal koolstof en andere overblijfselen van organische stof, wier voortbestaan als zoodanig, bij groote hitte, ondenkbaar is, toont de nietigheid der hypothese van plutonische metamorphose ten duidelijkste aan.
Verder zag men overal de eens aangenomen hitte werkzaam, maar vergat daarbij de wetten, volgens welke de warmte zich voortplant, het geringe leidingsvermogen der gesteenten en de veranderingen van mechanische menging, van kleur, van chemische zamenstelling, enz., die door vuur veroorzaakt, elk oogenblik zijn na te gaan. Bischof, die vroeger de warmteleer opzettelijk behandeld had, zegt nopens de plutonische verklaring van het bij Christiania gevonden eigenaardig zamengaan van kristallijn gesteente met schiefer, dat men eene dergelijke beschouwing niet verwachten kan van eenen geoloog, die ooit zijne handen buiten tegen den muur van een hoogoven heeft aangelegd. Het behoort bij hem tot de onbegrijpelijke dingen, hoe de hypothese eener plutonische metamorphose van geheele bergformatiën in de geologie post heeft kunnen vatten en er burgerregt verkrijgen kon. Het is te onbegrijpelijker, daar de aard- of kolenbranden eene goede gelegenheid aanbieden de werking van lang aanhoudende hitte op gesteenten te leeren kennen. In den door kolenbrand veranderden kohlenschiefer of schieferthon vindt men de veranderingen van den zoogenaamd plutonisch gemetamorphoseerden thonschiefer niet terug, ja nimmer is er een enkel feldspathkristal in gevonden.

{==347==} {>>pagina-aanduiding<<}

Men kome hier niet tegen op met de bewering, dat de tijd, gedurende welken het vuur er op in werkte, te kort was: de ‘brandende Berg’ van Duttweiler staat reeds sinds 185 jaren in nog ongebluschten brand. Uit de spleten en scheuren van denzelfden schieferthon stroomen verder zoovele heetwaterdampen van 80-185o, dat de geheele kom van het dal soms in dikken nevel is gehuld. Aan de scheuren en spleten vindt men geene bijzondere veranderingen; geen kristalvorm komt aan de oppervlakte, welke steeds aan heete dampen is blootgesteld, te voorschijn, niets dan eenvoudige ontleding van het gesteente. Daarmêe valt ook deze geliefkoosde hypothese.
Er is echter nog eene andere, zeer gebruikelijke, welke door Bischof met aandrang wordt afgewezen, en wel te meer, naarmate men daarin een gereed middel zag, om de andere aan te vullen, waar deze klaarblijkelijk te kort schoot. Bischof trekt met kracht tegen de zoogenaamde leidige Druck-hypothese te velde, waarvan de volgende aanhaling eene voldoende proeve levere. ‘Es kann kaum ein Experiment geben, welches mehr Unheil in der Geologie angerichtet hat, als das bekannte von Hall, dass kohlensaurer-Kalk unter einem hohen Drucke schmelzen könne, ohne seine Kohlensäure zu verlieren; denn dieser geschmolzene kohlensaure Kalk scheint für die Ultraplutonisten der lapis philosophorum geworden zu seyn. Mit Hülfe hohen Druckes setzen sie sich ueber alle chemischen Gesetze, ueber die Verwandtschaftsgesetze hinaus: sie glauben dass da, wo es gilt aussergewöhnliche Erscheinungen zu erklären, auch aus der Benützung aussergewöhnlicher, nicht alltäglicher Erfahrungen ihnen billig kein Vorwurf erwachsen durfte, selbst wenn diese Erfahrungen denen des gewöhnlichen täglichen Lebens widerstreiten. An den Druck klammern sich diese Geologen, wie die Phlogistiker an das Phlogiston.’ - ‘Was wir bis jetzt auf experimentalem Wege ueber die Wirkung des Drucks erforscht haben, beschränkt sich darauf, dass zwei flüchtige Substanzen, Kohlensaüre und Wasser, in höheren Temperaturen zurückgehalten werden können, die in Ermangelung des Druckes entweichen. Ob der Druck auf das Spiel der Verwandschaften solcher Körper,

{==348==} {>>pagina-aanduiding<<}
Einfluss habe, die in einer gegebenen Temperatur feuerbeständig sind, wissen wir nicht; daher gehört alles, was ueber jene Grenzen hinaus von Wirkungen des Druckes vermuthet wird, zu den unbegründeten Spekulationen. Ueberdiess bleibt in den Fällen, wo jetzt noch in zugänglichen Tiefen pseudomorphische Processe von Statten gehen, die Wirkung eines hohen Druckes eben so ausgeschlossen, wie die einer höhern Temperatur.’
Tot hiertoe hebben wij de geologische veranderingen van de aardkorst voor de tweedemaal tot onderwerp onzer beschouwing gekozen. Wij zagen daarbij het vroeger als oorzaak opgegeven plutonisme plaats maken voor de pseudomorphose, die de eerste hypothese met al hare hulphypothesen al verder en verder terugdrong. Mogt het schijnen, alsof wij daarbij te lang hadden stilgestaan, zoo houde men in het oog het zeer groote aandeel, dat de geologie heeft en uit den aard der zaak hebben moest aan het stelsel, dat ons in de ‘Sporen’ wordt voorgedragen. Zoowel het gewigt als de met de overige deelen van het werk onevenredig groote ruimte, die aan de geologie daar geschonken wordt, moge genoegzaam onze breedvoerigheid regtvaardigen. Wij hebben de plutonische metamorphose en neptunische pseudomorphose gekozen als de meest geschikte voorbeelden; om zoowel de ruime en uitgebreide toepassing der hypothese op het gebied der geologie te overzien en het naar evenredigheid toenemend gevaar van dwaling, daarmêe verbonden, aan te toonen, als ook om uit beider vergelijking op te maken, welke de beste weg zij, in deze te volgen, en of het juist die is, welken de schrijver der ‘Sporen,’ zij het dan ook in navolging van anderen, heeft ingeslagen. Hij bouwde op eene van elders, niet uit de geognosie, ontleende hypothese voort, om zoo van het onbekende, dat in de diepte verborgen lag, licht te verspreiden over hetgeen digt aan de oppervlakte der aarde niet behoefde gegist, maar zintuigelijk kan waargenomen en onderzocht worden,
Eenen anderen weg sloeg Bischof in: hij oordeelde, dat, indien aan de geologie ten minste een vaste basis kan gegeven worden, zij zooveel mogelijk moest uitgaan van de geognosie, van physica en chemie. Op die wijze de bewe-
{==349==} {>>pagina-aanduiding<<}
ging en onophoudelijke stofwisseling van de zamenstellende deelen der aardkorst te leeren kennen, dat is het, wat zij beoogt en bereiken kan, voor zooverre de geochemische kennis genoegzaam gevorderd is. Die genetische geognosie is intusschen nog bij lange na niet wat zij worden kan; slechts langzaam gaat men voort, want nog vele zijn de duistere plekken, waar noch het licht der waarneming, noch de fakkel der proefneming ons leiden. Nog menige analyse wacht slechts op handen om haar uit te voeren; nog meer dan ééne streek behoeft hernieuwd onderzoek, of ligt nog onontgonnen. Men wane niet, dat wij hier een uit de lucht gegrepen eisch voordragen; Bischof toch en Neumann herhalen dien op meerdere pagina's.
Waar soms eene natuurwerking noch door waarnemingen, noch door proefnemingen erkend kan worden, komt men tot verschillende vooronderstellingen, welke niet zelden gelijke waarschijnlijkheid hebben. Naardien men van deze of gene vooronderstelling uitgaat, geraakt men tot uiteenloopende gevolgtrekkingen en verklaringen. Menige dezer vooronderstellingen zullen met den tijd, in welken de physica en chemie in snellen loop voorwaarts streven, als onhoudbaar verworpen worden; meer zekere zullen in hare plaats komen; ‘stets wird aber die Geologie in ihren wesentlichen Theilen hypothetisch bleiben.’ Die uitspraak uit den mond van eenen geoloog, wiens vorderingen op den stelligen weg hem boven anderen kenmerken, klinkt ons hard in de ooren. Haar in twijfel trekken wilden wij wel, maar kunnen het niet; toch gelooven wij den onaangenamen indruk er van te verzachten, door even te wijzen op het bijna grenzenlooze gebied, dat der geologie ook door Bischof wordt toegekend. Misschien verwacht men de schepping de aarde er eene voorname plaats in te zien bekleeden. Neen, daarin zich te verdiepen kan niet het doel der geologie zijn; de geoloog Bischof ‘neemt de aarde zoo als zij is, als iets gegeven, zonder zich te bekommeren, hoe zij geworden is. Waarom zouden wij ons in een veld wagen, waar al het feitelijke eindigt, daar binnen de door ons afgebakende grenzen de verklaringen reeds zoo dikwijls hypothetisch worden?’ Die grenzen nu zijn vrij

{==350==} {>>pagina-aanduiding<<}
ruim; want daar de geologie niet is blijven staan, waar de geognostische kennis eindigt, maar het eens gewaagd heeft van de tegenwoordige en min of meer bekende verhoudingen der aardkorst tot de vroegere te besluiten, kan zij in het verleden slechts stuiten op eenen eersten toestand der aarde na de schepping. Behoeven wij het nog te herhalen, dat, waar zij van het bekende tot het onbekende besluit, hare gevolgtrekkingen hoe langer hoe meer hypothetisch worden? Wanneer dit het oordeel over de geologie moest zijn van eenen geoloog, die zich steeds beijvert, haar minder hypothesen en meer feiten te schenken, zal dan de uitspraak van daareven niet met het volste regt mogen worden overgebragt op de geologische argumentatie van den schrijver der Sporen van de schepping? Wij gelooven geene onregtvaardigheid te begaan, wanneer wij de gevolgtrekking, uit het vorige af te leiden, op de Sporen toepasselijk noemen. Intusschen blijft de vraag over: of niet juist het algemeene dezer uitspraak schipbreuk lijdt, wanneer wij de bewijzen van geologischen inhoud, door onzen schrijver gebezigd, afzonderlijk trachten na te gaan? Het eerst voor de hand ligt de bepaling van den ouderdom der gesteenten, en juist dit punt verdient nog om eene andere reden zeer onze aandacht; want willen wij overtuigd zijn, dat de opvolging in het dierenrijk, zoo als de schrijver die voordraagt, inderdaad de ware is, dan behoort in de eerste plaats de chronologische orde der gesteenten, waaruit die wordt opgemaakt, boven twijfel verheven te zijn. Is deze twijfelachtig, dan kan de daaraan vastgeknoopte orde der versteeningen en het geheele ontwikkelingstelsel der organische wereld evenmin den aan hetzelve toegekenden graad van zekerheid behouden, tenzij van elders andere redenen worden bijgebragt; anders zou het eens aangenomen chronologisch verband van gesteenten en versteeningen als onbeteekenend weder worden losgemaakt.
Nadat het verschil van kristallijnen en sedimentaire gesteenten is afgehandeld, gaat de schrijver over tot de gewoonlijk gevolgde verdeeling der gezamenlijke lagen en naar tijdsorde gerangschikte hoofdgroepen of formatiën. Hij moet dus den verschillenden ouderdom, het langer of korter verleden van het ontstaan der steenlagen vaststellen, en bedient

{==351==} {>>pagina-aanduiding<<}
zich daarbij hoofdzakelijk van de drie volgende hulpmiddelen: vooreerst van den aard der steenmassa's; ten tweede van de breuken in hare laagsgewijze rangschikking; ten derde van de versteeningen van planten en dieren, welke, een reeks van lagen doorloopen hebbende, gedeeltelijk voor nieuwe planten en dieren hebben plaats gemaakt. Een vlugtige blik op de omstandigheden, door welke hij zich op een zoo moeijelijk pad, als men bij het nasporen van den ouderdom der gesteenten te bewandelen heeft, laat leiden, wekt het vermoeden, dat de drie door hem gebezigde kenmerken niet in gelijke mate vertrouwen verdienen. Men herinnere zich slechts, met betrekking tot den aard der steenmassa's, het bekende overgaan van de eene steensoort in de andere; de onstandvastige, ongelijkmatige verandering derzelfde steenlaag, op verschillende plaatsen, b.v. van de thonschiefer-lagen in de grauwacke van Westphalen. Waarom die verandering zoo ongelijkmatig is, zegt Bischof ‘bleibt unerklärt; wir können nur sagen es ist so, nicht wie es gekommen ist.’ Men bedenke tevens hoe de pseudomorphose, pas in lateren tijd door de geologen zeer ter harte genomen, nog steeds meer en meer bij de beschouwing der steensoorten wordt toegepast. Wij nemen de vrijheid een hierop betrekkelijk hoogstmerkwaardig feit wat uitvoerig meê te deelen. Het voorkomen van porphyr in een sedimentair gesteente (grauwackenschiefer, thonschiefer en grauwacke) was altijd nog voor tweederlei verklaring vatbaar; de een geloofde, dat het ontstaan was door plutonische werking, een ander door verandering op natten weg.
‘Jeder Zweifel, jede Unsicherkeit, jede Möglichkeit einer verschiedenen Deutung schwindet uebrigens durch den epochemachenden Fund des Geschwornen Olligschläger; durch den Fund einer Versteinerung in dem Porphyr und nicht etwa in einem Schieferbruchstück; denn Feldspathkrystalle bilden kleine Erhabenheiten in der die organische Form ausprägenden Masse. Thatsachen, welche geeignet sind einen Umschwung in geologischen Dingen herbeizuführen und gegen usurpirte Ansichten anzukämpfen, dürfen so viel möglich im wissenschaftlichen Publikum verbreitet werden.’ Daarom volgt op de beschrijving van het uiterlijk

{==352==} {>>pagina-aanduiding<<}
van de verschillende delfstoffen, die de porphyr by Steimel (tusschen Neustadt en Siegen) bevat, welke wij voorbij kunnen gaan, deze aanhaling uit von Dechen: ‘In einer ihrer mit grossen weissen Feldspathkrystallen ganz erfüllten sehr schiefrigen Abänderungen fänd Olligschläger jene Versteinerung, das Schwanzschild eines Homalonotus. Dasselbe ist 2¾ zoll breit, 2½" lang und mit 11 gewölbten Rippen bedeckt. Die Species, der es angehört, ist, nach dem Urtheile von Goldfuss und Römer, bisher im Rheinisch-Westphälischen Grauwackengebirgen noch nicht vorgekommen und auch in den damit verglichenen Versteinerungswerken findet es sich nicht von einem andern Fundorte beschrieben. Dass dieses Schwanzstück der Gattung Homalonotus angehört ist durch die Stellung der Rippen bewiesen. Dasselbe unterscheidet sich von andern Species dieser Gattung durch den scharfschneidigen Rand des äussern Umfanges u.s.w.’ Vooreerst is dit dus geen porphyr, die, bij hooge temperatuur, uit de diepte gekomen en aan de oppervlakte gestold is; bij dergelijke hitte had de versteening onmogelijk kunnen blijven bestaan. Eene naauwgezette overweging van alle omstandigheden voert tot het besluit, dat de porphyr, waarin dit dier voorkomt, eene omzetting is uit de gewone schiefer van het Grauwacke-gebergte. Het blijkt dus, dat de schiefrige porphyr ook niet het product is eener submarinische plutonische werking, zooals Murchison wilde. Later komen wij op dit geval nog even terug.
Houden wij ons voor het oogenblik liever nog bezig met de bepaling van den ouderdom der gesteenten, en wel voor zooverre die wordt opgemaakt uit de breuken in de laagsgewijze rangschikking. Gelijk bekend is, kwam men alras op de gedachte, dat de eens aanwezige aardkorst later tot bergen is opgeheven; zonder dit toch bleef het onbegrijpelijk, hoe dikke schelplagen op hooge bergtoppen konden liggen enz. Dergelijke opheffingen hebben in alle geologische tijdperken de oppervlakte van den grond veranderd, nu eens zeer langzaam, gelijk in den tegenwoordigen tijd de Scandinavische kust en de Alpen met de naast aangrenzende landen, dan weder plotseling, zoo als dit het geval misschien geweest is met enkele granietkegels, die als 't ware door

{==353==} {>>pagina-aanduiding<<}
een geweldigen slag voortgedreven, de aardkorst van binnen naar buiten doorboorden; een andermaal was slechts op en in elkander schuiven het uitwerksel der opheffing van de verschillende lagen des bodems. Nimmer bleef het bij ééne opheffing; van tijd tot tijd hebben meerdere op eene plaats elkander opgevolgd; in dien tusschentijd vormde zich door nieuwe afzetting telkens eene horizontale en betrekkelijk gladde vlakte, die de meeste oneffenheden, door opheffing te weeg gebragt, schijnbaar vereffende, om later zelve op hare beurt opgeheven en verschoven te worden. Vandaar komt het, dat de vlotformatiën nu eens langs de helling der bergen zich naar boven toe voortzetten (die lagen waren er dus reeds, toen het gebergte werd opgeheven, en zijn derhalve ouder dan dit); een andermaal strekken afgezette lagen zich horizontaal tot aan den voet der bergen uit, en ontmoeten dus die, welke den berg zamenstellen, onder eenen hoek. Waar men dit ziet, zijn de vlakke lagen natuurlijk van jongere vorming dan het gebergte, welks dalen alleen door haar zijn aangevuld, terwijl de oude toppen nog onbedekt er boven uitsteken. Hoofdzakelijk op dien grond heeft de Beaumont den ouderdom van meerdere bergketens bepaald. Voor hoe ruime toepassing evenwel de ontdekking van den beroemden geoloog vatbaar zij, zoo zijn toch enkele, schijnbaar aan de genoemde gelijksoortige verschijnselen niet dan gedwongen door haar te verklaren. Dit is het geval voor een door de geologen veel bezocht punt bij Zittau in Saksen, waar men eene geheel omgekeerde orde in de opvolging der gesteenten ziet; de bovenste laag is daar graniet; daaronder ligt de jurakalk en onder deze de krijtformatie. Men had zich deze omkeering als het gevolg eener zeer sterke opheffing kunnen voorstellen; enkele geologen dachten er werkelijk zoo over. Doch de Beaumont zelf verklaarde die ongewone opvolging, door aan de kalkformatie eenen hoogeren ouderdom toe te kennen dan aan de graniet. Hij zelf 
waarschuwt dus hier tegen eene overdrevene uitbreiding zijner leer, waar zij ter erkenning van den ouderdom door anderen onvoorzigtig was ingeroepen. Een ander soortgelijk verschijnsel is door Rose waargenomen aan de Irtysch, waar hij thonschiefer door graniet bedekt

{==354==} {>>pagina-aanduiding<<}
zag. Ook dit kan niet anders dan door latere pseudomorphose, niet door opheffing en omkeering, verklaard worden. Onlangs toonde Dumont duidelijk aan, dat de betrekkelijke ouderdom van een gesteente niet langer kan beoordeeld worden naar de helling of naar het op elkander liggen der zamenstellende lagen, wanneer deze een dergelijk lot, als het anthracit-gesteente, hebben doorgestaan. Vóór 1830 geloofde men, dat het uit een onbepaald aantal van kalk-schiefer en quarzachtige lagen bestond, totdat de genoemde Belgische geoloog deze geheele formatie slechts uit twee kalklagen met twee quarzschiefer-lagen vond zamengesteld, doch welke, door veelvuldig breken en verschuiven zeer dikwijls voor den dag komende, telkens voor nieuwe lagen waren aangezien.
Mag dit kenteeken voor den ouderdom der gesteenten, hoe voortreffelijk ook, geenszins algemeen geldig zijn, zoo heeft het evenwel eene veel grootere waarde dan het derde, dat der versteende planten en dieren, die in de rij der opvolgende gesteenten voortdurend door andere worden vervangen. Men kon welligt aan dit laatste teeken, wegens het bijzonder standpunt van onzen schrijver, naauwelijks meer dan luttele waarde hechten. De schrijver toch houdt zich later opzettelijk met de opvolging der versteende fauna en flora bezig en moet dus telkens zich beroepen op den ouderdom der lagen, waarin zij voorkomen. Als maatstaf ter bepaling van het laatste kan de chronologie der versteeningen hem moeijelijk dienen, zonder dat hij in een cirkel voortredeneert, van gesteente op versteeningen, van deze weder opgene; of wel, hij stelt zich bloot aan het gevaar van uit te gaan van iets, wat nog bewezen moet worden. In het verband tusschen de feiten en zijne beschouwing moge het schoone zamengaan van het een met het ander ons bekoren, het zou ijdele vreugde zijn, ware het slechts eene willekeurige, a priori opgemaakte overeenstemming. Maar, toegegeven dat de rigting van onzen schrijver hem niet bevooroordeeld maakt, en dat dus zijne positie geene andere is dan die der geologen in het algemeen, dan toch is het welligt niet overbodig met enkele voorbeelden aan te toonen, dat de geologie, waar het den ouderdom der enkele gesteenten geldt, zich

{==355==} {>>pagina-aanduiding<<}
hoe langer zoo meer van de meermalen twijfelachtige hulp der palaeontologie tracht te ontslaan.
De Luiksche Hoogleeraar Dumont wijkt in de rangschikking der Belgische krijtformatie af van d'Archiac, eenen geoloog, die zich met hetzelfde onderwerp had bezig gehouden. Terwijl deze, het onderste gedeelte der krijtformatie uit een palaeontologisch oogpunt beoordeelende, het tot het tufsteenkrijt brengt, moet hij het, ten gevolge zijner uitgebreide onderzoekingen, beschouwen als gelijktijdig met het groenzand aanwezig, ja voor een gedeelte zelfs nog ouder dan dit.
Eerst scheen d'Archiac gelijk te hebben, toen hij het Fransche en Belgische groenzand niet tot hetzelfde tijdperk rekende, wijl de fossilia, in het laatste bevat, op die van het Fransche tufsteenkrijt gelijken. Later bleek nogtans uit de door Dumont tot opheldering van dit punt ingestelde nasporingen, dat de dieren van het groenzand in Frankrijk gelijktijdig leefden met die van het tufsteenkrijt in België.
Bij eene andere gelegenheid zegt Dumont, dat hij door onderzoek, hetwelk met de palaeontologische gegevens in geenerlei verband stond, er toe gekomen is, een zeker gedeelte (zijn tongrische systeem), vroeger tot de onderste tertiaire of de eocenische formatie gerekend, hiervan af te scheiden en het te trekken bij de miocenische lagen.
Zijne toelichting der classificatie van de tertiaire formatie in België besluit hij met de volgende woorden: ‘uit het bovenstaande kan men zich een denkbeeld maken van de zamengestelde structuur van ons tertiair gebergte. Verder moet men, na het gegeven schema, de opvolging der bewerktuigde wezens gedurende de miocenische periode ordenen, terwijl men door de studie der fossilia zelve tot geheel andere resultaten komt.’ (Zie ‘l'Institut,’ 30 Janv. 1850.) Niet alleen op het vaste land, ook in Engeland zelf, is men opgekomen tegen de door Lyell voorgeslagen verdeeling der tertiaire formatie in vier groepen, eoceen-, mioceen-, oudere en jongere plioceen-groep (Zie ‘Sporen’ p. 122), naar het aantal der daarin voorkomende fossilia, welke met de thans levende identisch zijn. Dit deed onder anderen Wood, naar aanleiding van een naauwkeurig onderzoek der lamel-
{==356==} {>>pagina-aanduiding<<}
libranchiata. Lyell had de crag van Suffolk met 30 proc. nog levende soorten tot de miocene, de crag van Norwich met 60-70 proc. tot de oudere pliocene gerekend; Wood evenwel vond in de eerste 60 proc., in de tweede 70 proc.; hij brengt daarom beide tot de pliocenische groep, de eerste tot de oudere, de tweede tot de jongere. Als bezwaren tegen dergelijke ouderdomsbepaling voert hij aan: vooreerst, hoewel dit niet te hoog is aan te schrijven, dat soorten uit jongere lagen in oudere kunnen geraken. Eene veel grootere moeijelijkheid vindt men in de uiteenloopende meeningen der natuuronderzoekers betrekkelijk de grenzen en de identiteit der fossile soorten met de thans levende. Daarbij komt nog, dat bij eene nieuw ontdekte formatie de eerst gevondene soorten in den regel juist die zijn, welke het menigvuldigst voorkomen, terwijl de meer zeldzame soorten pas later gevonden worden. Vandaar is de bepaling van den ouderdom dier laag meermalen aan verandering onderworpen. Wood nu, tot zijn onderwerp terugkeerende, houdt de roode crag en de coraalcrag, hoe 
gelijk zij elkander ook zijn in hun gehalte aan levende soorten, desniettemin, uit andere dan palaeontologische gronden, voor formatiën tot een verschillenden tijd behoorende.
Geeft de palaeontologie in de versteeningen der dieren soms weinig aannemelijke gronden voor de nadere bepaling van den ouderdom der gesteenten aan de hand, nog minder is zij toepasselijk, wanneer men voor dit oogmerk zijne toevlugt tot de fossile planten neemt. Is er soms een of andere geoloog, die zich vleide, met dit hulpmiddel, op zekeren toon over tot nog toe raadselachtige punten te mogen beslissen, dan ontbreekt het der geologie niet aan beraden mannen, welke de voorbarigheid en ontoereikendheid van zulk eene uitspraak overtuigend aantoonen. Dit was b.v. het geval, toen Sir Henry de la Beche, naar aanleiding eener in de verhandeling van den in de ‘Sporen’ meermalen aangehaalden Mr. Bunbury, het onvoldoende van het getuigenis, dat fossile planten in deze afleggen, opzettelijk toelichtte. Volgens hem zou nu eens het verschil in niveau voor den plantengroei opwegen tegen het geheele verschil in geographische breedte; dan weder zouden de planten ge-
{==357==} {>>pagina-aanduiding<<}
ruimen tijd hebben rondgedreven, om ten laatste, aan eenen van hare groeiplaats ver verwijderden oever aangespoeld, in het slib bedolven te worden. Dit ziet men in den Oceaan gebeuren met de door den Golfstroom voortdrijvende planten; in de groote rivieren van Aziën, die van het Zuiden naar het Noorden stroomen, met de planten van warmere luchtstreek, die zij aan hunne uitmonding in de IJszee afzetten. De Missisippi daarentegen, sleept in haren loop van het Noorden naar het Zuiden, de aan haren oorsprong in het Noorden gegroeide planten tot in de tropen voort; wat aan haren mond in het aanslibbend land wordt afgezet, kan dus het overblijfsel zijn van planten uit geheel verschillende luchtstreek. Bij kleinere rivieren zal hetzelfde op veel kleinere schaal geschieden. Eene voor de planten zoo in het oog loopende verplaatsing hebben wel is waar de zeedieren niet, welke aan dezelfde plaats gebonden schijnen, gelijk de schelpdieren. Maar toch heeft opzettelijk onderzoek geleerd, dat 
de stelling van Agassiz niet doorgaat, dat in het algemeen dezelfde streken van het water, en bijzonder van de zee, standvastig door dezelfde soort bewoond worden.
De la Beche, lettende op al de omstandigheden, onder welke plantenoverblijfselen zich kunnen ophoopen en op de moeijelijkheid om hare ware karakters uit te vorschen, verlangt dat men eene veel grondiger kennis, dan men tot nog toe bezit, verworven hebbe, voordat zij dienen kan om geologische tijdperken te bepalen met die zekerheid, met welke men dikwijls over dit onderwerp spreekt. Bij den tegenwoordigen stand onzer kennis beveelt hij een uiterst omzigtig plaatselijk onderzoek aan.
Ongemerkt zouden wij afdwalen tot uiteenzetting der onvolkomenheden, die voor een deel uit den aard der voorwerpen, waarmeê de palaeontologie zich bezig houdt, onvermijdelijk volgen en haar altijd zullen aankleven; voor een ander, nog wel zoo groot deel, afhankelijk zijn van onvolledig onderzoek. Het in vele streken niet of naauwelijks ontgonnen veld is op andere plaatsen nog bij lange na niet uitgeput; men denke b.v. aan het verbazend aantal vischsoorten, van welke ook onze schrijver met Agassiz spreekt, en stelle zich eens voor, de voor de tegenwoordige oppervlakte nog

{==358==} {>>pagina-aanduiding<<}
slechts bij grove schatting opgegeven duizendtallen van planten en diersoorten, waarmeê eene zeker weinig minder talrijke fossile flora en fauna moet vergeleken worden. Het ware onbillijk, als men het aantal der fossile vischsoorten op dertig duizend hoort begrooten (pag. 51 Vervolg), daarbij niet te bedenken, dat dit onderzoek eerst sedert korten tijd, en wel sedert den aanvang dezer eeuw, begonnen is, en de vorderingen dezer wetenschap van de laatste jaren gering te achten, die toch zoo groot zijn, dat eene autoriteit van voor acht jaren, volgens den schrijver der ‘Sporen,’ reeds veel te oud is om er van te spreken (p. 43 van het Vervolg). Moge men er ook al op rekenen, dat die onvolkomenheden te eenigen tijd grootendeels zullen en kunnen opgeheven worden door nasporingen op ruimer schaal en met grooter naauwkeurigheid gedaan, dan gevoelt men aan den anderen kant de noodzakelijkheid, die trouwens door mannen der wetenschap geenszins verborgen gehouden is, om voor het oogenblik nog met geene stellingen van zoo grooten omvang, als die van onzen schrijver, voor den dag te komen. Om er geene hardere uitdrukking voor te bezigen, is zij voorbarig, ten minste wanneer men meer wil geven dan loutere hypothese, die juist kracht schept uit het ijdel half of geheel onbekende; wijl niets ons dan schijnt te belemmeren, om het in overeenstemming met het bekende aan te vullen.
Wij zullen nu eene korte schets geven van de wijze, waarop de aarde door levende wezens bevolkt is. Nadat de schrijver werkelijk bewezen meent te hebben, dat de vorming der werelden, en in het bijzonder die onzer aarde, op dezelfde wijze is tot stand gekomen, als de verschijnselen, die dagelijks voor onze oogen, onder den invloed der over de stof heerschende wetten, geboren worden, wordt het hem van veel belang te ontdekken, hoe de bewerktuigde wereld ontstaan is. De geologie en de physiologie leveren hem duidelijke sporen, die ten bewijze verstrekken, dat dezelfde weg bij deze schepping werkelijk is ingeslagen.
‘Eerst zien wij eenen tijd dat er geen leven bestond, vervolgens zien wij dit leven eenen aanvang nemen en voorwaarts schryden; doch onmetelijk groote tijdruimten zijn voorbijgegaan, alvorens de natuur door het doen ontstaan van den

{==359==} {>>pagina-aanduiding<<}
mensch haar werk de kroon heeft opgezet. Waarlijk eene verbazende en grootsche openbaring, die als voor het tegenwoordig menschelijk geslacht bewaard was en door de wijsgeeren uit de dagen van Newton nimmer is kunnen voorzien worden. De groote waarheid, die daardoor aan het licht is gekomen, is, dat de bewerktuigde schepping, niet zoo als wij haar heden ten dage zien, op eenmaal op de aarde verschenen is, maar dat hierbij eene voortgaande ontwikkeling heeft ten gronde gelegen.’
Wij zien, dat de planten en dieren eene reeks van toestanden doorloopen, waardoor zij van eenvoudige kiem tot het geheel ontwikkelde evenbeeld van hunne respective voorgangers opklimmen. Dit is hetgeen de physiologie ons leert. Door de geologie wordt het volledig (sic) bewijs geleverd, dat ‘de bewerktuigde schepping een reeks van trappen doorloopen heeft, alvorens de hoogste plant- en diervormen zijn opgetreden. Hier stooten wij dus voor het eerst op eene bewerktuigde schepping, die volgens eene natuurlijke orde ontstaan is. Ofschoon men uit de overeenkomst tusschen deze beide voorbeelden niet tot identiteit hunner oorzaken kan besluiten, duidt zij toch in eene hooge mate op eene natuurlijke orde en wetten, als hebbende bij de beide gewrochten ten gronde gelegen. De vraag is evenwel: of ons de aardkunde werkelijk eene zoodanige voortgaande ontwikkeling van levende wezens aanwijst?’ Men dient dus de eerste vormen der levende wezens te kennen. Het hoofdstuk, getiteld ‘Onder- en Opper-silurische vorming’ (de onder-silurische heet ook grauwacke) is daaraan door den schrijver gewijd. ‘De ondersilurische groep vertoont ons niets dan de bescheidene vormen van eenige weinige nederige zeeplanten, van sommige zoöphyten en polypi, benevens eene verscheidenheid van zeeschelpdieren, trilobiten; maar van visschen of eenige andere soort van gewervelde dieren, bestond nog geen spoor, evenmin als van eenig wezen, dat op het drooge leefde.’
De uit facetten bestaande en naar boven gerigte oogen der trilobiten, welke met die der tegenwoordige, aan hen beantwoordende crustacéen overeenkomen, lossen voor on-
{==360==} {>>pagina-aanduiding<<}
zen schrijver een hoogst belangrijk vraagstuk op: dat namelijk het water der zeeën, benevens de dampkringslucht van dien tijd, even doorzigtige middenstoffen waren als tegenwoordig, en dus sinds duizende jaren onveranderlijk dezelfde gebleven zijn. Of men wel doet van, alleen op de oogen der trilobiten vertrouwende, de onveranderlijkheid van den dampkring aan te nemen, late men in het midden; ons zoude dit bewijs niet toereikende zijn. Gelukkig echter dat de geologie nog andere argumenten biedt, die het waarschijnlijk maken, dat sinds de schepping van het organische rijk de dampkring geene wezenlijke verandering in zijne bestanddeelen ondergaan heeft. (Cf. Bischof, II, von der atmosph. Luft.)
De gegeven schets van de eerste levende wezens is van verschillende zijden tegengesproken (North British Review, Edinburgh Review, British quarterly Review, verder in het ‘onderzoek van de theorie bevat in de Sporen van de natuurlijke geschiedenis der schepping’ door den Heer A. Hume 1845 en in Dr. Whewell's ‘Indications of the creator’). Van den eenen kant beweerde men, dat er reeds vroeger organische wezens bestaan hadden; trouwens onze schrijver had zelf gaarne aangenomen, dat in de formatien, die aan de silurische voorafgaan, organische overblijfselen slechts schijnbaar ontbreken; maar de hooge temperatuur, waaraan, volgens zijne meening en die van Murchison, ter dezer plaatse aangehaald, de rotssoorten van de gneiss en glimmerschiefer-groep waren blootgesteld, doen hem alle hoop opgeven, om de sporen van bewerktuiging, al ware die er eenmaal geweest, hierin aan te treffen; terwijl verder onze schrijver slechts ter loops van enkele stukjes gewaagt, wier organische afkomst nog zeer twijfelachtig is. In het Vervolg, pag. 38, ontmoeten wij in eene zeer scherpzinnige polemiek, die, niettegenstaande deze strekking, uitmunt door aangenamen vorm, eene aan Lyell ontleende ernstige waarschuwing. ‘Men wachte zich voor de overijlde stelling, dat wij in een van deze afdeelingen bepaald gekomen zijn tot de diepste laag in de korst der aarde, die bewerktuigde overblijfselen bevat, of dat wij de eerste levende wezens, die in deze korst zijn begraven geworden, hebben ontdekt.

{==361==} {>>pagina-aanduiding<<}
Wanneer een geoloog achtereenvolgens verschillende streken, b.v. Zwitserland, Schotland, N.-Amerika bezocht,’ zou hij zien, dat het niet overal dezelfde lagen zijn, welke de eerste sporen van organische wezens bevatten; maar dat dit hun zoogenaamde eerste voorkomen telkens in eene oudere laag verplaatst wordt. ‘En evenwel,’ zegt Lyell, ‘zou het niet te verwonderen, en overeenkomende met de niet zelden voorkomende neiging om te generaliseren zijn, indien hij toch weder de gevolgtrekking maakte, eindelijk tot het langgewenschte punt gekomen te zijn, waar de lagen met versteeningen haren aanvang nemen, en zou hij al weder het punt, tot hetwelk nu zijn blik in het verledene kon doordringen, stellen, als datgene vanwaar de natuur bij het daarstellen van hare gewrochten was uitgegaan 1.’ Dit verwijt past de schrijver niet op zich zelven toe, hetgeen ligt iemand zou kunnen denken, die zich de woorden herinnert, ‘eerst zien wij een tijd, dat er nog geen leven bestond,’ maar hij werpt dit eenen zijner bestrijders voor de voeten, die, zich beroepende op hetgeen hij zelf, sinds jaren tusschen die oude lagen werkzaam, gezien had, de rangschikking volgens de ‘Sporen’ verwierp. Dat niet enkel eigen onderzoek, maar ook mededeeling ons in kennis moet doen toenemen, heeft zijn bestrijder, volgens den schrijver, uit het oog verloren. Hij brengt hem dit onder het oog op de volgende wijze. ‘In geval een wijsgeer (in de veronderstelling dat zulk een wezen werkelijk bestaan kan) (sic) zijne studie van het menschelijk geslacht niet verder dan tot de scholen van jeugdige knapen had uitgebreid, dan zou hij even rationeel kunnen ontkennen, dat er in de wereld zuigelingen bestaan. Ook hij zou kunnen zeggen: hetgeen wij aanvoeren, hebben wij gezien, en, daar wij geene exemplaren van het menschelijk geslacht onder de drie voet hebben aangetroffen, zijn wij zwak genoeg geweest, hetgeen de natuur ons heeft aangeboden, voor het ware te houden, en houden wij de zuigelingen voor her-
{==362==} {>>pagina-aanduiding<<}
senschimmen.’ Het voorbeeld moge gelukkig gekozen schijnen, toepasselijk is het eigenlijk niet, vóórdat de stelling: dat de ontwikkeling van het geheele organische rijk analoog is aan die van het individn, zijn beslag gekregen heeft.
Werd van den eenen kant des schrijvers voorstelling van de allereerste organische vormen, die men in de ondersilurische formatie of grauwacke aantreft, min of meer ten onregte aangevallen; van een anderen kant had hij tegenwerpingen op te lossen, die van veel meer gewigt zijn, daar zij niet het grootendeels onbekende begin, maar het voor werkelijke waarneming toegankelijke einde dezer eerste organische schepping beslissen.
Zooals wij boven reeds gezegd hebben, stond volgens de ‘Sporen,’ de dierlijke ontwikkeling toen ter tijd op zeer lagen trap; zij klom niet hooger dan tot de weekdieren op, maar van visschen of andere gewervelde dieren vertoonde zich geen spoor. Inmiddels bragt men meerdere bezwaren tegen zijne uitspraak in. Het voornaamste daarvan was, dat er werkelijk gewervelde dieren in de ondersilurische formatie voorkomen, terwijl zij echter door de ontwikkelingstheorie worden uitgesloten. In het Vervolg der ‘Sporen’ weerlegt hij zijne tegenstanders, den een na den anderen, terwijl hij hun deels onnaauwkeurigheid, deels onwetendheid ten laste legt; de wijze overigens, waarop de uit het oog verloren onderscheiding tusschen onder- en oppersilurische gesteenten aan onwetendheid of aan opzettelijk bedrog wordt toegeschreven, moge in den hier polemischen aard zijner redenering verontschuldiging vinden; te meer daar hij ten slotte zich sterk gevoelt, om te volharden bij zijne vroegere beschrijving der fauna van dit tijdperk. Hij zegt namelijk: hoewel dit tijdperk dan ook nu niet meer het eerste zij, vertoont toch de fauna juist dat nederige standpunt, dat zij ingevolge de ontwikkelingstheorie hier moest vinden (Verv. p. 41). ‘De zeeën werden dus wel bewoond door schaal- en weekdieren, maar zij bevatteden geen spoor van eene zoodanige klasse van bewoners, als niettemin alle geschiktheid schijnen te bezitten, om overal in dat element, waar lagere dieren voorkomen, te kunnen leven. Het feit, dat er toen slechts ongewervelde dieren bestonden, is reeds op zich

{==363==} {>>pagina-aanduiding<<}
zelve een krachtig bewijs, dat er in den gang der natuur tijd gevorderd werd om hooger bewerktuigde wezens voort te brengen, en is dus zonder twijfel een krachtige steun voor eene ontwikkelingstheorie, zoo als door mij is uiteengezet.’ Met rassche schreden is intusschen de wetenschap, die naauwelijks 50 jaren bestaat, in den laatsten tijd vooruitgegaan, ja spoediger welligt, dan hij vermoedde, toen hij eenen zijner tegenstrevers de geldigheid betwistte van een door hem aangehaald en voor 8 jaren uitgegeven werk, en dit als eene door ouderdom magteloos geworden autoriteit verwierp. Die vooruitgang blijkt vooral, indien wij lezen, dat men, sinds het laatste tiental jaren, geen enkel jaar dezelfde beschouwingswijze over het begin der visschen gehad heeft. Tien jaren geleden echter, in 1839, toen de eerste uitgave der Sporen verscheen, volgde de schrijver den hoogleeraar Phillips (Treatise on geology), die niet eens de mollusca gasteropoda en cephalopoda, als zeker in de formatie, van welke hier sprake is, voorkomende, kon opgeven. Na dien tijd heeft de schrijver niet alleen deze, maar zelfs de cephalophora in de eerste formatie moeten opnemen. Deze klasse is de hoogste der ongewervelde dieren; enkele van deze hebben reeds een beginsel van het overigens alleen aan de gewervelde dieren eigen omhulsel, dat het hoofdzenuwcentrum omgeeft (cranium). In eene andere afdeeling van het dierenrijk, die der insecten, is men evenzeer tot de hoogste klasse, die der coleoptera, opgeklommen. Daartoe toch behoort, zijn wij wel onderrigt, de Homalonotus, die onlangs gevonden werd in een gedeeltelijk reeds krijstallijn gesteente, in een porphier, welke uit grauwacke ontstaan, dus op zijn minst even oud is als de ondersilurische formatie. Men zal zich herinneren, hoe wij boven de geloofwaardigste mannen deze belangrijke ontdekking zagen bevestigen, von Dechen als geoloog, Goldfuss als palaeontoloog overbekend. Zal men ten slotte den schrijver kunnen toestemmen, als 
hij de uitspraak van Lyell verwerpt: ‘de daadzaak, dat wij onder de vroegste grondvormen van bewerktuiging ook gewervelde dieren, ware visschen, aantreffen, is niet alleen niet wederlegd, sinds dat ik haar in mijn werk heb meegedeeld, maar daarentegen nog door nieuwe

{==364==} {>>pagina-aanduiding<<}
bewijzen gestaafd en uitgebreid?’ Het eenige, dat hij hiertegen overstelt, is hetgeen Murchison uit het onderzoek der silurische gesteenten in Rusland besloot, waardoor deze gesteenten voor hem een waar protozoisch karakter verkregen. Wanneer wij elders de door dezen geoloog gegevene bepalingen van het palaeontologisch karakter der gesteenten als voorbarig zagen afgekeurd en door later onderzoek verbeterd vonden, dan mogen zij ook hier wel niet boven bedenking verheven en weinig geschikt zijn om ons vertrouwen in de woorden van Lyell te verzwakken.
Wij zien dus meer dan één bewijs zamenkomen, om ońs te overtuigen, dat zijn stelsel vooreerst hier geen steun kan vinden, en dat, aangenomen dat het dien vond, het uitgangspunt nog ontbreekt, dat zeker onmisbaar is voor hem, die vandaar af verder wil gaan. Kan men met reden voorspellen, dat dit punt binnen kort tamelijk stevig zal staan, als wij zoo even nog den eenen eindpaal der eerste formatie, dus dien van het geheele organische rijk, zoo ver zagen verplaatsen; als wij den geheelen omvang der eerste verschijning van organische wezens nog naar alle rigtingen zagen uitgebreid? - Ja, wat meer is, de onmogelijkheid om in metamorphische gesteenten versteeningen te ontdekken, door Murchison op het plutonisch metamorphisme gebaseerd, zagen wij met der daad gelogenstraft.
Schijnt het, dat de schrijver der ‘Sporen’ het ‘gebrekkig en schaarsch ontwikkeld leven van dien tijd,’ door de geringere hoeveelheid der tot heden bekende soorten en door het, bij vergelijking met andere tijdperken, klein aantal individuën, aannemelijk wil maken, dan verbieden de door hem zelven op verschillende plaatsen gebezigde woorden dit toch grootendeels. Buitendien, de aan de laatste jaren verschuldigde uitbreiding onzer kennis in deze loopt niet enkel over den aard der soorten; ook de hoeveelheid van organische overblijfselen in het algemeen, is veel grooter dan men vroeger geloofde. Sommige b.v. meenden, dat de groote lagen koolstof in het schiefergebergte van Westfaalsch Rijnland niet van organische wezens afstammen, maar de primitive voorraadschuren waren, waaruit de latere schepping onderhouden zou worden. Door het vinden

{==365==} {>>pagina-aanduiding<<}
van organische vormen, bleek dit a priori weinig aannemelijk gevoelen eene dwaling te zijn. Hetzelfde is het geval geweest met Murchison (den geoloog, dien onze schrijver dikwijls gevolgd is, en dien hij, als zijner meening het meest toegedaan, bij voorkeur aanhaalt). Deze namelijk had verklaard, dat het schiefergebergte van den Rijn van planten beroofd was en had het althans tot zijne azoische formatie gebragt. Van Göppert evenwel, die met von Dechen de flora van het overgangsgebergte bewerkt, heeft reeds eenige plantensoorten, die in verschillende familiën te huis behooren, gevonden. De eerstgenoemde, waar hij op eene andere plaats spreekt over eenige stukjes van bladeren uit de steenkolen-flora, die hij zelf nog tot geene species durfde terugbrengen, wijst op de groote onvolkomenheden, waaraan bijna alle onderzoekingen van fossile planten tot dus ver lijden, maar voegt er ter bemoediging bij, dat dit ons tot eenen meer levendigen ijver moet aansporen, om de bestaande leemten te verhelpen. Hoezeer de uitbreiding van organische wezens in het ondersilurische tijdperk teregt geringer genoemd wordt, dan die van het volgende, zoo overdrijve men dit echter niet, maar neme in aanmerking de vele omstandigheden, die in het algemeen tot vernietiging der organische vormen bijdragen, b.v. verrotting der weeke deelen, welke weder de ontleding der vastere deelen, die buitendien door verwering uiteen kunnen vallen, in de hand werkt. Let men verder op de eigenaardige flora en fauna van dit tijdperk, zoo ver men daartoe uit het meestal week en los weefsel besluiten mag, dan kan men wel niet anders verwachten, dan dat zeer vele vormen verloren gegaan zijn.
Maar kan men niet langs anderen weg opheldering verkrijgen nopens de quantitative uitbreiding van het organische rijk, onverschillig in welke soortelijke vormen het zij opgetreden? Forchhammer en Bischof noemen ons koolstof en phosphas calcis, als twee stoffen, wier aanwezigheid voor voorafgegane organische wezens pleit. Want niet enkel vaste deelen bevatten phosphas calcis; al het organische, hetzij dierlijk, hetzij plantaardig, is er meê bedeeld en laat het bij verrotting enz. achter. Daarom moeten alle sedi-
{==366==} {>>pagina-aanduiding<<}
mentaire gesteenten, ook wanneer zij geene zigtbare organische overblijfselen, geene versteeningen bezitten, toch phosphas calcis insluiten. Op dien grond wordt door de pasgenoemde geologen aangenomen, dat de verbreiding der fuoiden, bepaaldelijk in de grauwacke, veel grooter is, dan men tot nog toe geloofde, wijl zij slechts onder zeer gunstige omstandigheden bewaard blijven, en de geologen in het algemeen hun weinig opmerkzaamheid schonken.
Daarop zegt Bischof, p. 753: ‘Kaum wird es in den sedimentairen Formationen ein secundäres Fossil oder irgend ein Phosphas geben, welches nicht den Kreislauf durch das Thier- und Pflanzenreich genommen hätte.’ Over de koolstof sprekende, zegt hij: ‘das Grauwacken-gebirge is ueberall auf versteinerungslose, geschichtete oder massige Gebirgsarten gelagert, oder es ist das unterliegende gar nicht bekannt (Westphaalsch Rijnland). Wenn indess die unterliegenden Gebirgsarten zwar keine Versteinerungen enthalten, aber durch ihre Farbe einen Kohlengehalt anzeigen, so müssen wir, sofern aller Kohlenstoff von untergegangener Vegetation abgeleitet werden soll, den Anfang der Vegetations-periode noch vor der Bildung der Grauwackengruppe setzen.’
Uit het tot nu toe besprokene mogen wij besluiten, dat de eerste organische schepping niet zoo laag en schaars is geweest, als de schrijver haar heeft voorgesteld. Grootendeels wijte men het verschil aan latere ontdekkingen en denkbeelden in de geologie gangbaar geworden, dat haar gebied nog voortdurend vergroot wordt, terwijl het op sommige plaatsen een grens vindt in onze onbekendheid met het onder de silurische formatie gelegen gesteente. Dat die schepping slechts door langen tijd tot haar toppunt is geklommen, is mogelijk; wij spreken het niet tegen, maar nemen alleen de vrijheid er de volgende meening naast te zetten, (Bischof, I. p. 928): ‘In den meisten Gegenden Schwedens ist der auf Sandstein liegende Alaunschiefer von den obern nicht alaunhaltigen Schichten durch ein mächtiges Lager von Kalkstein getrennt, welcher Asaphus expansus, Illaenus crasficauda und zahlreiche Orthoceratiten enthält, der Alaunschiefer enthalt ausserordentlich viele kleine ihm ei-
{==367==} {>>pagina-aanduiding<<}
genthümliche Trilobiten. Es möchte scheinen, dass er als eine besondere Formation abgesetzt worden sei, als andere Thiere in der See lebten, wie die in dem ueber ihn lagernden Kalksteine. In Schonen und auf Bornholm bilden der Thonschiefer und der Kalkstein völlig untergeordnete Lager in der mächtigen Formation der unteren silurischen Schichten; sie sind daher gleichzeitig mit diesen. Gleichwohl enthält der Thonschiefer eine grosse Zahl derselben kleinen Trilobiten und der Kalkstein denselben Asaphus expansus, wie in den Lagern von Westergothland; alle diese Thiere lebten daher gleichzeitig. Berücksichtigt man die vielen kleinen Crustaceen, welche jetzt in dem an die Küste geworfenen Seegrase leben, so ist es höchst wahrscheinlich, dass die grosse Menge der kleinen Trilobiten und Agnosti im Alaunschiefer die Representanten dieser unserer Crustaceen seien, die im Seegrase lebten. Diesem gemäss 
scheint der Unterschied der Versteinerungen im Alaunschiefer, im Kalksteine und in einigen Schichten des Thonschiefers, nicht von einer verschiedenen Zeit ihrer Bildung, sondern von einer verschiedenen Nahrung der petrificirten Theile an verschiedenen Localitäten herzurühren.’
Vatten wij het tot nog toe nopens de eerste organische wereld gezegde te zamen, dan was zij niet zoo laag, noch zoo schaarsch, als zij in het vervolg der ‘Sporen’ genoemd wordt, evenmin zoo eentoonig en gelijkvormig, als dit uit eene trapswijze ontwikkeling zoude volgen; maar leverde daarentegen gelijktijdig een plaatselijk zeer verschillend aanzien op. Wanneer eene zoover van de ‘Sporen’ afwijkende voorstelling even goed als deze is vol te houden, dan volgt er onmiddellijk uit, dat men nog niet genoeg in deze schepping is ingewijd. De stellige uitspraak van den schrijver der ‘Sporen’ kan derhalve in deze niet alleen voorbarig genoemd worden, zeker is het ook, dat de gronden, waarop hij haar baseert, van dien aard zijn, dat zij tegen de door hem voorgedragene ontwikkelingsleer kunnen gebezigd worden en voor deze derhalve nadeelig zijn. Dit gevaar zou hij vermeden hebben, indien hij niet van het begin der schepping aangevangen, en derhalve het onbekende op den voorgrond gezet had, hetwelk voor velerlei uitlegging vat-
{==368==} {>>pagina-aanduiding<<}
baar is. Waarom gaat hij het meer bekende voorbij, dat digter bij hem lag, en waaruit hij een schat van argumenten voor zijn stelsel had kunnen ontleenen? Het is onbegrijpelijk, dat een man van zoo uitstekende scherpzinnigheid op zoo vreemde wijze zou zijn te werk gegaan, indien het inderdaad zijn plan geweest ware (zooals hij ons in het vervolg der ‘Sporen’ in allen ernst verzekert), ons alleen het heerschen der natuurwetten aan te toonen, meer dan ons eene voorstelling van den aard der schepping zelve te geven. Wij gelooven veeleer, dat zijn werkelijk streven zeer naar waarheid in den titel is uitgedrukt, en dat het wel degelijk zijne bedoeling geweest is, ons eene natuurlijke geschiedenis der schepping te leveren. In die opvatting worden wij nog meer bevestigd, wanneer wij zien, hoe hij het onderneemt de wijze te ontwikkelen, waarop de schepping van het geheele rijk der 
levende wezens begonnen is.

(Vervolg en slot in een volgend Nommer.)


{==369==} {>>pagina-aanduiding<<}

Muziek.

De Hedendaagsche Opera.

(Uit het Hoogduitsch.)

Algemeene karakteristiek.

Aan de Opera viel, in de moderne kunstgeschiedenis, het lot ten deel des verloren zoons. Waar er ooit een ziektestof doorbrak in 't kunstleven der natie, vertoonde die zich 't eerst in de Opera; zij is te vergelijken met die gevoelige ligchaamsdeelen, waarop iedere prikkeling van 't organisme, bij vele individuën, altijd het eerst hare werking oefent. Wanneer de Kunst leed aan overmaat van sentimentaliteit, aan slapte en oppervlakkigheid, dan was tevens dat lijden nergens scherper te speuren, dan in de Opera-scheppingen. De geschiedenis der Opera, sedert het begin der achttiende eeuw, levert aan 't oog van den kenner een verrassend, een bijna systematiesch overzigt van 't zondenregister der kunstenaarsontwikkeling. We zeggen dit niet, om den kunstvorm der Opera te verkleinen, maar om op hare bewonderenswaardige, geschiedkundige beteekenis opmerkzaam te maken. De Opera is juist het kind van onzen onafgewerkten, worstelenden, gistenden tijd. Ze is eene kunstverschijning, waarover noch de kunstenaars, noch de kunstkenners 't regt met

{==370==} {>>pagina-aanduiding<<}
elkander éens zijn; eene verschijning, die sinds Mozart hare oude grenzen overschreden, en 't vroeger begrip van haar wezen verbroken heeft, zonder dat ze tot nu toe een nieuw, een beter heeft kunnen aangeven. Daarom komt ze ons, reeds langer dan een menschenleeftijd, met eene reeks van proefnemingen tegen. Maar deze proefnemingen hebben zulk een' invloed erlangd, dat hier de beperking tot het enkele gelukspel der proeve, bijna iets gevaarlijks schijnt voor de geheele oefening der Kunst. Want juist op den oogenblik, dat de Opera zelf niet regt meer weet wat ze wil en zoekend rondtast naar de bepaling harer eigen roeping, is ze ten zwaartepunt geworden voor onze hoogere, muziekale ontwikkeling. In een beperkter kunstkring moge het eenvoudig lied de maatstaf wezen ook voor de muziekale vorming van het grooter publiek, maar het eenige begrip eener grootscher, muziekale schepping, die de massa doordringt, bepaalt zich tot de Opera. Wanneer we ons zangerverbond en de zangersfeesten uitzonderen, houden we de Opera voor den eenigen grond, waar het grooter publiek, het volk, zijne muziekale vorming, zijne aanschouwing van toonkunst oogst. Hier is de onmiddelijke indruk de magtigste. Vergelijk eens de veelvuldigheid van het bezoek der Opera met dat der schouwspelen, en ge zult u overtuigen, dat, in Duitschland voor 't minst, ‘Panem en Circenses,’ ten huidigen dage, de beteekenis heeft van ‘Brood en Opera's.’ Te dien opzigte heeft er eene merkwaardige verandering plaats gegrepen. Voor ongeveer honderd jaren was de Opera bijna uitsluitend de eigendom van 't beschaafder, aristokratiesch publiek, het schouwspel behoorde aan 't volk; thans wordt het schouwspel genoegzaam alléen geacht door de aristokratie der fijnbeschaafden, en de Opera is het eigenlijke schouwspel des volks geworden.
Het groote publiek wordt door een zeer juist instinkt geleid, indien 't meer weten wil van de italiaansche dan van de nieuwe duitsche Opera's. Want de moderne italiaansche componisten, al zijn ze voor 't overige nog zóo te berispen, weten nog 't best wat ze eigenlijk willen: ze weten zich te beperken, aan vaste vormen te binden en daardoor verstaanbaar te blijven. Dat ziet de groote hoop in, die aan het

{==371==} {>>pagina-aanduiding<<}
oppervlakkige, wanneer 't slechts omschreven, zeker en klaar is, steeds den voorrang zal toekennen boven het geniale, dat alléen bij pogingen staan blijft. Nergens echter heerscht grooter versplintering en onzekerder rondtasting dan juist bij de duitsche opera-componisten. Het is inderdaad pijnlijk te zien, hoe menigmalen de edelste paarlen en edelgesteenten in 't zand verstrooid raken, in steê van ze aan éen te rijgen tot een' schitterenden wrong.
De oude meesters, vóor Glück en Mozart, wisten naauwkeurig wat ze wilden. Ze poogden alléen eene gedramatiseerde Cantate met muziekstukken te sieren, die aan den zanger allerlei gelegenheid boden, zijne kunstvaardigheid in iedere rigting te doen uitkomen. Wèl was dit een bescheiden - maar 't was ten minste een doel. Velen hebben 't bereikt en, in dit opzigt, veel voortreffelijks geleverd. Ook Glück wist zich zelv' nog naauwkeurig rekenschap te geven van wat hij wilde; hij had zich nog een bepaald doel gekozen en bewoog zich in vaste vormen. Even als zijne voorgangers wenschte hij eene gedramatiseerde Cantate met muziekstukken te sieren; maar deze moesten minder dienen, om de beste gelegenheid te geven ter ontwikkeling van een kunstmatig gezang, dan dat ze het innerlijk gedramatiseerde leven van een' of anderen toestand, moesten doen uitkomen. Daarop kwam Mozart, die, met ieder nieuwe Opera, eene nieuwe proefneming begon: bijv. in zijn ‘Idomeneo’ en ‘Titus,’ de proef van de oude helden-opera; in ‘Figaro,’ van de ligtere fransche conversatie-opera; in de ‘Flautomagico,’ van de lokaal-Oostenrijksche toover-opera; terwijl hij in ‘Don Giovanne’ de eerste, grootsche acchoorden van de romantische Opera aansloeg. Op dezelfde wijze handelden de twee groote tijdgenooten, Goethe en Schiller, in de dramatische poëzij. Ook zij waagden proefnemingen in elke rigting en veroorzaakten daarom, bij hunne navolgers, eene gelijksoortige versplintering, een dergelijk zoekend rondtasten, als bij de duitsche Opera, na Mozart's tijd, gewoonte is geworden. Het is wel onmiskenbaar een doel, waar ieder aanleg van een nieuw tijdperk, in de ontwikkeling der Opera sedert Glück en Mozart, heênwijst: de individualiséring der muziekale uitdrukking; hare opklimming tot

{==372==} {>>pagina-aanduiding<<}
de menigvuldigste lokaaltoonen; het geheele zich dekken van de dramatische situatie en de muziekale uitdrukking; maar daarbij ontmoeten wij tevens wonderlijk geslingerde bijpaden, die zich winden om den top des bergs en, met een gerekten spiraal, eindelijk naar de spitse voeren.
De vaste en bepaalde vormen der Opera zijn afgeschaft, maar niet door nieuwe vervangen. De oude toondichters en textschrijvers hadden hun ijzeren regels, hun naauwkeurig vooraf bepaalde verdeeling, naar welke zij hunne Opera's maakten. Dat waren grondregels, die ze even goed kenden als hun alphabet. De componist was evenmin aan de luimen van den dichter, als deze aan de willekeur van den componist onderworpen. Den dichter, die den text eener Aria uit drie in plaats van uit twee deelen had willen zamenstellen, zou men als een' weetniet hebben bespot, en den componist, die eene aria recitativo-melodramatiesch had willen behandelen, zou men als een stumper hebben uitgekreten. Dit klinkt waarschijnlijk onzer nieuwer genialiteit tamelijk handwerkachtig in de ooren; maar een soortgelijk plan van 't geheel is in alle groote werken eene dadelijke behoefte, en de Opera kan evenmin als het Drama, conventioneele vormen en regels ontberen. Het oude Grieksche treurspel had ook zijn stellaadje van lat- en leiwerk en is daardoor toch niet pruikerig of plat geweest; en de oude, groote italiaansche Operacomponisten, toonden zich, juist bij den conventioneelen, pruikigen bouw hunner Opera's, als de beste meesters. Men heeft toch ook bij de instrumentaalmuziek vaste, ouderwetsche vormen, die noch door Beethoven, noch door Mendelssohn (al beweren 't ook sommigen!) zijn omvergeworpen. Deze meesters zijn veeleer juist dáar het grootst geweest, waar ze aan den drang van hun genie, door het vasthouden aan overgeleverde grondvormen, perk hebben gesteld. Alléen de Opera gelooft zulke overéenkomst en regelmaat te kunnen ontberen, en de vorm der meeste ensemble-stukken in onze moderne Opera's, bestaat daarin, dat ze zoo vormeloos zijn, als maar mogelijk is. Men zou zich misschien eene dergelijke verachting van alle conventioneele hoofdgeleding laten wèlgevallen, indien men daarin tevens consequent was; maar 't is er verre af. De 
toondich-
{==373==} {>>pagina-aanduiding<<}
bijv. laat zich menigmaal verleiden, om te midden der meest bandelooze toonschildering, eene naar alle regelen doorgewerkte coloratuur-aria, eene, den strengsten canon des pruikentijds herinnerende, cadenza te voegen, om zóo doende den zanger, ten koste van dramatische uitdrukking en den snellen vloed der ontwikkeling, een voordeel te bieden, terwijl hij hem misschien weêr, in het volgend ensemble, ten koste van 't orchest - veelligt later ten gunste van 't ballet, in het duister dringt. Het bijgeloof, dat in eene Opera alle vormen en middelen beproefd en in beweging moeten gebragt worden; dat men hier epische, lyrische en dramatische vormen, kerkstijl en balmuziek, volksliederen en salonstukken bijéen brengen mag, is de ondergang der hedendaagsche Opera; ze heeft daardoor vaak genoeg 't veelverwig uiterlijk van byzantijnsch pronkwerk gekregen. De ouden schreven hunne Opera's voor de zangers; 't was een eenzijdig handelen, maar 't was consequent; en als Hasse geheele Opera's schreef, alléen berekend voor eene gevierde zangeres, mag dit gelden als een gevolg dier consequentie. Wanneer echter de Italianen en Franschen geheele rollen schrijven ter liefde van éene kunstenares, komen ze daarmeê in de grootste tegenspraak met het geheele wezen der nieuwere Opera, die juist de kunstvaardigheid der zangers slechts als middel en nooit als doel beschouwen kan.
Op wie is eigenlijk de indruk der moderne Opera berekend? De oudere rekende op een kunstkeurig gehoor, of, als hof- en pronkopera, op een naar zinnestreeling hakende aristokratie. Onderscheiden oudere Operetten en Vaudevilles zijn berekend op de lagere volksklassen. Maar onze Opera - l'opéra de salon - heeft een veel meer verwijderd doel: ze wil werken op 't ‘Publiek,’ - op dit wonderlijke, echt negentiende-eeuwsch begrip eener groote massa van dilettanti, die kunstkenners zijn, omdat ze de uitingen der kunst betalen; die niet naïef genoeg zijn in hun oordeel, om dat de stemme des volks te achten, en toch weêr te naïef, om 't met de regtspraak der kenners gelijk te schatten. Deze wonderlijke mengelmoes, deze intieme tegenspraak, die de wereld van heden onder 't begrip ‘publiek’ gebragt heeft, past voortreffelijk voor onze Opera, die hierin bewijst van haar' tijd

{==374==} {>>pagina-aanduiding<<}
te wezen. Het publiek en de Opera staan tot elkaêr in een oorzakelijk verband: de een heeft het ander gemaakt wat het is, en alle verwijt van den een' of anderen kant zou dus ongepast wezen. De nieuwe fransche en duitsche opera is niet - zoo als de oudere italiaansche was en de tegenwoordige in Italiën gedeeltelijk nog is - eene uitdrukking der nationaliteit; ze behoort aan 't ‘publiek’. In de hooger instrumentale kunst en in de edeler wijze van het Lied, beheerschen de toondichters het publiek; in de opera heeft juist het tegenovergestelde plaats. Deze slavernij wordt ook door de tooneelspeelkunst gedeeld. Een tooneelstuk, dat alléen gedrukt wordt, om zich aan de regtspraak der kenners te onderwerpen, laat men gewoonlijk nog door; maar eene Opera, die alleen geschreven is, is een onding. Door de afhankelijkheid der Opera van de luimen en kuren des publieks, gaat zij hoe langer zoo meer terug, tot dat ze eindelijk, in de geschiedenis der kunst, slechts eene gril zal wezen.
De moderne Opera mist ieder' historischen grond. De Opera-vertooningen uit de middeleeuwen, in de kerken en op straat; de gedramatiseerde Oratoria en de muziekale vastnachtspelen, tot welke men veelligt het oudste begrip van nationale zangspelen zou kunnen terugbrengen, zijn voor de hedendaagsche Opera reeds lang een fabel geworden, en de historische zamenhang daarmeê is opgeheven. Maar des te meer bestaat die tusschen de muziekale Herdersspelen van de XVIIe en XVIIe eeuw; met de pronk-opera's aan 't hof der fransche koningen en der Keurvorsten van Saksen. Intusschen strijdt deze historische zamenhang volstrekt tegen alles wat de hedendaagsche Aesthetica onder het begrip ‘Opera’, verstaat. De Opera moest de zuiverste bloesem wezen der Romantiek, en toch hangt haar de hairzak der Herdersspelen en hof-opera's nog altijd in den nek. De nieuwere rigting in de Opera streeft, zoo als we reeds aanvoerden, naar de uiterste individualiséring van muziekale karakterteekening. Doch 't is eene eigenaardigheid der muziekale karakteristiek, dat ze vooral niet in den modernen zin individualiseert, maar op zijn hoogst de karakters in groote groepen bijéenvat. Hier is dus weêr 't doel en 't middel in tegenspraak. Deze twee-
{==375==} {>>pagina-aanduiding<<}
strijd bestond niet bij de oude Herdersspelen en hof-opera's: 't paste geheel in haar wezen en bedoeling, dat de muziek de karakters niet hairfijn individualiseerde, maar beter ze, volgens algemeene grondregels, uit elkander hield. Dáarom moet men 't voor den onhandigsten greep van duitsche en fransche opera-componisten houden, dat ze pogen langs den weg van muziekale karakteristiek, effekten te weeg te brengen, die men alléen door 't kernige woord der dramatische dichting bereiken kan: 't is of ze niet begrijpen, dat ze daardoor van zelf alle effekt bederven.
De Opera-componisten tot Mozart schreven in volkomen naïeveteit; ze bekommerden zich zoo weinig mogelijk, om aesthetische theoriën; ze waren muziekanten - méer niet. In dien gelukkigen staat der onschuld leven nog de meeste italiaansche operaschrijvers. Duitschers en Franschen zijn door allerlei wetenschappelijke kunsttheoriën in de war gebragt, en tevens te veel muziekanten, of 'tgeen op hetzelfde neêrkomt: te naïef, om, langs den theoretischen weg, de oplossing te vinden van 't raadsel, dat de schalke kunstgeleerden hun voor de voeten wierpen. Men moet óf meer nadenken over 't wezen der Opera, dan onze musici dat doen, óf in 't geheel niet. Mendelssohn, de man, die met de theorie en niettegenstaande de theorie, zou teregt zijn gekomen, omdat hij over 't algemeen kunstenaars naïeveteit en wetenschappelijke kennis veréenigde, op eene wijze, die in de geschiedenis der toonkunst hare wederga niet heeft, is gestorven juist toen hij beginnen zou het kluwen te ontwarren van 't raadsel der duitsche Opera.
De grootste verwarring in de Opera ontstond daardoor, dat de nationale verschillen van de muziekale schrijfwijze, zóo in 't oogloopend vermengd raakten. Gelijk in ouder' tijd, de draden van den Opera-stijl in Rome en Napels bijeénliepen, zoo is dit thans het geval met Parijs. Dáar hebben zich de duitsche meesters, gelijk Meyer Beer, verfranscht; dáar namen de meer preutsche Italianen, gelijk Rossini, Bellini en Donizetti, trekken aan van franschen en duitschen geest, en de geboren Franschen stonden in het midden en toonden zich zoo plooibaar naar beiden kant, dat men eindelijk bijna niet meer wist, of men aan hunne Opera-
{==376==} {>>pagina-aanduiding<<}
muziek nog een spoor van nationalen stijl mogt toeschrijven. Intusschen dagteekent deze kosmopolitische trek der Opera, niet van heden of gisteren, maar is zoo oud als die Opera zelve. Voor zoo verre het nationale van den schrijftrant van zelfs vaste vormen en regels vormt, was door dat kosmopolitisme de sterkste borstweering omvergehaald tegen de onzekerheid waarmeê de Opera-componist van onzen tijd, naar vormen zoekt. Meer nog! De Opera, bewust en onbewust dat ze boeleerde met allerlei buitenlandschen geest en tooi, verzette zich, in 't geheim, maar krachtig, tegen dien stroom der overige kunstontwikkeling, die, altijd sterker, voortvliet naar de zuiverste uitdrukking van het nationale element in de Kunst. Daarom kon men 't aan manlijke geesten, die den inwendigen, kunstigen zamenhang der zaak niet doorzien konden, geenzins euvel duiden, dat ze de Opera als een' ontaarden en de natie ontaardenden kunstvorm veroordeelden. Intusschen is 't bij lange niet uitgemaakt, of ons kunstleven niet juist daarin tot een heerlijk geheel wordt, dat we, in de Opera, dezen éenigen mengingsvorm bezitten, waarop zich, als op onzijdig gebied, de geheele muziekale kultuur van Europa ontmoet en het eene volk van het andere het beste overneemt. Voor ons doel zij de aanmerking voldoende, dat door deze 
wisselende versmelting van schrijfwijs in de Opera, de onwetenheid en slingering over doel en middel van den geheelen kunststroom, krachtig vermeerderd wordt. Zelfs de Italianen zijn in den laatsten tijd, ontrouw geworden aan hunne muziekale overlevering, terwijl ze anders de Opera 't allereerst voor nationalen eigendom verklaren konden, en inderdaad hunne nationale eigenaardigheid daarin veel minder dan anderen verloochend hebben.
Zóo zien wij dus, bij de moderne Opera, een' voortdurenden, inwendigen tweestrijd, een zonderling dooréengewoeld weefsel van deugdzamen en slechten draad - en dat alles het meest bij de Duitschers. Daarom is er in het gansche heden der Kunst geen verschijnsel, zóo boeijend, zóo lokkend tot studie en onderzoek, zóo dankbaar voor de karakteristiek, als de Opera, omdat juist de meest gemengde karakters, in pschygologiesch opzigt, van 't groot-
{==377==} {>>pagina-aanduiding<<}
belang zijn. Maar er is ook bijna geen ander voorwerp in de wetenschap der Kunst, waaromtrent zóo tegenstrijdigen meeningen en opvattingen in zwang zijn. Dies houden wij 't voor raadzaam, dat wij hier, boven alles helderheid brengen in de feiten; dat we de inéengeslingerde draden, waarin de nieuwere geschiedenis der Opera tot een warkluwen zijn dooréen gehaspeld, éen voor éen ontwarren; dat we de hoofdfiguren, die onze hedendaagsche Opera op de schouderen dragen, zoo helder mogelijk in 't licht brengen en, door juiste groepéring, daarover eenen algemeenen blik verkrijgen. Dat wenschen we te doen in de volgende afdeelingen.

I. De Italianen.

Wij vangen aan met de Italianen, en wel is het noodig, dat we teruggaan tot een tijdpunt, van 't welk men niet zelden eene periode der staatkundige geschiedenis begint - n.l. het Weener Congres.
Van dezen tijd dagteekent Rossini's roem. Hij was de geboren musicus der staatkundige restauratie; een man, wiens Opera's voortreffelijk harmoniëerden met Metternich's systheem en de grondstellingen der bondsvergadering. Deze zinnelijk weelderige, sierlijk opgepronkte muziek ging hand aan hand met het verrijzen van prachtige hoffeesten; ze voerde de Opera terug op 't zelfde standpunt waarop wij ze, in de eerste helft der XVIIIde eeuw, reeds gezien hebben, toen Lully en Hasse hun rijke talenten voor weelderige tentoonstelling van tooneelpraal verspilden. Dit zoete Sirenengezang paste voor een weekelijk, gedachtenloos geslacht, bij 't welk de prima donna's de plaats kwamen innemen van Staatslieden en Veldheeren. - Men mag beweren, dat Rossini's Opera-muziek de geniaalste en bevalligste bloesem is, ontsproten uit den geest der toenmalige restauratie. Wanneer men den zegetogt nagaat dien Rossini's Opera's toenmaals door geheel Europa, voornamelijk

{==378==} {>>pagina-aanduiding<<}
door Duitschland, hebben gehouden, wordt men getroffen door het zeldzaam verschijnsel, dat hetzelfde Italiën, 't geen zoo gefnuikt was in zijn nationaliteit en zoo diep ter neêr gedrukt in zijn staatkundige ontwikkeling, het in den wereldstrijd overwinnende Duitschland, 't geen bovendien in taal en letterkunde tot in 't bespottelijke ijverzuchtig was op zijn' nationalen eigendom, geheel in boeijen sloeg. Rossini was een groot man, die zijn' tijd en zijn volk begreep. Hij drong door in de geheele wereld, omdat hij italiaanschnationaal was. Hij had weinig geleerd en was daardoor bevrijd van den innerlijken strijd der theorie met de kunstenaars-naïeveteit; de liefde voor het geld drong hem ten minste even sterk tot den arbeid, als de inwendige drang van zijn genie. Zóo moest de Opera-componist der restauratie geschapen zijn, want een kunstenaar, die slechts uit inwendigen drang arbeidt, zonder hoop op stoffelijk voordeel, wordt gemakkelijk revolutionair. Rossini's Opera treedt, als bepaalde reactie, op tegen de ontwikkeling der muziekale dramatiek, zoo als die door Glück en Mozart begonnen was: de tijd was weinig geschikt, om de reuzige magt van 't volle dramatische leven te bevatten. Rossini bragt de technische zekerheid, den vasten grond van 't handwerk in de Opera, die sinds lang daaruit verdwenen was, voor een korte pooze terug. Daardoor verleidde hij een groote schaar van middelmatig talent, tot het volgen van zijn voorbeeld. Generali, Caraffa, Mercadante, in zijne vroegere periodes, Pacini en anderen aapten den Meester zóo trouw na, dat de nawereld hunne werken, als ze niet met hun' naam waren geteekend, even gemakkelijk voor eigen arbeid van Rosini houden zou, als men nu honderde schilderijen uit de school van Rubbens, met het grootste vertrouwen, uitgeeft voor orgineelen des Meesters. Intusschen bleven deze slaafsche navolgingen in hare eigen middelmatigheid en in het uitwendig Rossini'sche formalisme 
steken, en terwijl, de werken des Maëstro's op alle tooneelen van Europa t'huis raakten, kwamen de navolgers nooit verder dan het italiaansche, of een enkele maal op het fransche teregt.
Na verloop van twintig jaren begon zich langzaam eene omwenteling voor te bereiden in staat- en letterkunde: de

{==379==} {>>pagina-aanduiding<<}
Juli-revolutie naakte. Ook bij den toondichter greep die voorbereiding plaats. Rossini was naar Parijs gekomen, 't brandpunt van 't Europeesch Operawezen. Dáar werd hij niet slechts gerukt uit de naïeveteit zijner italiaansche ‘Cantilena;’ hij had niet slechts de dramatische eischen van den duitschen en franschen geest leeren kennen: maar de geheime gisting, die toenmaals krachtig begon te werken op de staat- en letterkundige idéen van zijnen tijd, bleek ook op hem van invloed. Hij verliet den streng italiaanschnationalen weg; hij poogde den scherp omschreven geest der nieuw fransche Romantiek met zijn weeke italiaansche melodiën zamen te smelten en van aesthetischen Restaurator werd hij aestetiesch demagoog. Zijn ‘Willem Tell’, daags vóor de omwenteling geschreven, was eene profeetsij. Niet, omdat deze Opera het thema eener revolutie behandelt, maar dewijl de geheele omwenteling van 't leven des geestes en der kunstenaarsuitdrukking, zoo als die zich vastmaakte aan de Juli-omwenteling, hier met grootsche trekken geschilderd werd. Wanneer men Rossini's ‘Tancred’ met den ‘Willem Tell’ vergelijkt, valt het dadelijk in 't oog, hoe diep die beweging des geestes doorgreep, welke, in de vijftien daar tusschen liggende jaren van vrede, zich zacht en langzaam had voorbereid. Zelfs de navolgers van Rossini werden door dien tijdgeest aangegrepen. Getuigen 't Caraffa en anderen. Parijs oefende van toen af een waarlijk daemonische magt op de duitsche en italiaansche Opera-componisten, die daar hunne werkzaamheid omplooiden. Gelijk die omwenteling van Parijs was uitgegaan en zóo geheel Europa met de nieuwe-fransche idéen overstelpt had, zoo kreeg de buitenlandsche letterkunde langzamerhand een franschen tint. Deze kleur was bij de Opera 't sterkst, want dewijl ze de eigenlijke kunstbloesem der restauratie geweest was, moest ook bij haar de omwenteling het 
krachtigst en alle daarmeê verbonden indrukken 't diepst wezen. In Parijs ontstond een muziekaal kosmopolitisme, dat in de Opera zich ontwikkelde tot eene scherpomschreven soort van gemengden stijl. 't Is opmerkenswaardig, dat Rossini te dier tijde in Parijs een' jongen spaanschen Opera-componist, Gasparo Gomis, bijzonder in

{==380==} {>>pagina-aanduiding<<}
hoede nam en voorthielp, die, in gloeijende vereering, met Mozart en Haydn dweepte, maar daarbij de Rossini'sche vormen nabootste en even gewillig den geest der fransche Romantiek op zich liet werken. Rossini had ten jare 1829 den nationalen weg der italiaansche Opera verlaten, en is er nooit op teruggekeerd.
Maar eene andere, veel belangwekkender verschijning, trad toen in 't licht, die de Opera der Italianen dubbel meer nationaal maken zou, dan ze ooit geweest was; wij bedoelen: Bellini.
De roes der vreugde over de Juli-omwenteling was spoedig verdampt. De diepe smart der teleurstelling maakte zich meester van de volken; eene ziekelijke overgevoeligheid, die zich reeds in de dagen der Restauratie had voorbereid, verbeten toorn en stille wrok vatt'en diepe wortels. Daarbij voegde zich het overblijfsel dier zinnenlust en ligtzinnigheid, die de verslapping der jaren van twintig te voorschijn had geroepen. Bellini werd, in de muziek, vertegenwoordiger van deze algemeene stemming. Gelijk George Sand in de letterkunde, werkte hij in de muziek, maar niet slechts als George Sand, ook als Rahel en Bettina - van top tot teen een vrouwelijk karakter. Hij wordt nog niet geteld tot het muziekale ‘jonge Duitschland,’ evenmin als genoemde vrouwen tot het litteraire; maar hij staat op den dorpel. Zijne werken vallen ter helfte in de laatste jaren vóor de Juli-omwenteling, en in 't beloop der tien volgende. Zóo staat hij ook, ten opzigte der beteekenis zijner werken in 't midden van een overgangstijdperk, naar tweeërlei rigting heêngekeerd.
Wanneer 't ‘jonge Duitschland’ een ‘Weltschmerz’ veinsde, is 't bij Bellini de smart over het diep vernederde Italiën, die 'er spreekt uit den elegischen grondtrek zijner zangwijzen. 't Is opmerkenswaardig voor een volk als het italiaansche, dat het in deze weeke, ziekelijke sentimentaliteit het geheimste gevoel zijns harten weêrvond. De ongelukkige Italianen zongen - en zingen! - deze Bellini'sche melodiën, gelijk eertijds de oude Hebreeën ‘een lied van Sion’ zongen, toen ze zaten aan de wateren van Babylon en weenden. Bellini heeft een vaderlandsch enthusiasme te weeg

{==381==} {>>pagina-aanduiding<<}
gebragt, zoo als nooit een toondichter gedaan heeft. Het leven van den vroeg ontslapen' jongeling werd tot nationale mythe; men plaatste hem naast Rafaël. De geschiedschrijver kan de politieke stemming van Italiën, in de jaren van dertig, niet treffender schilderen, dan wanneer hij den zin dier vergoding van Bellini in 't licht stelt. Die zelfde Opera's, welke in Duitschland weinig anders werkten dan de Rossini'sche; die den geest des volks in weekelijke droomerij deed vervallen, werkten in Bellini's vaderland revolutionair; 't was eene profeetsij van 't ‘jonge Italiën.’ Rossini werd daar misschien meer bewonderd, maar met Bellini dweepte men. Rossini had met de ligtzinnigheid en oppervlakkigheid, met de volkomen ontzenuwing van 't volk gecoquetteerd; Bellini uitte de droefheid over de vernedering der natie in smachtende toonen. Voor een muziekaal verschijnsel heeft men Bellini steeds gehouden: de geschiedenis der twee laatste omwentelingsjaren heeft bewezen, dat zijne optreding en ontvangst ook een politiek phaenomeen geweest is. Het volk dat een' Bellini tot zijn' Tyrtaeüs maakt, is een verloren volk; al begint het zijn verheffing met nog zoo grooten ophef, 't is tevens zeker, dat zijn dag van Novara niet lang kan uitblijven!
Bellini's Opera's hebben, ook uit een muziekaal oogpunt, een merkwaardig lot gehad: ze hebben met de jaren in deugd gewonnen, en zijn, gelijk sommige waren, gebeterd door 't liggen. Ik herinner zijne ‘Sonambula,’ zijne ‘Norma.’ Welk een rijkdom van karakteristiek is, in den loop des tijds, in de hoofdkarakters dezer Opera's gelegd geworden, waarvan de componist gewis geen vermoeden heeft gehad. Hij heeft namelijk de figuren met zulke algemeene omtrekken aangelegd, dat het ieder' zanger, tamelijk vrijstaat, daar uit te maken wat hij wil en kan. En tot op heden hebben de grootste zangeressen van allerlei natiën er zich op toegelegd, om voornamelijk Bellini's vrouwenfiguren naar alle rigtingen, zoo veel mogelijk te individualiséren. De Norma bijv. zoo als ze zich thans voordoet in de ziel des kenners, die veel gehoord heeft, is niet alléen eene schepping van Bellini - veeleer door hem, door Malibran, door Pasta, door Jenny Lind en vele andere, gaande weg geworden wat ze

{==382==} {>>pagina-aanduiding<<}
nu is. Dit feit karakteriseert op het naauwkeurigst de geheele manier van dramatische toondichting bij de nieuwere Italianen. Terwijl de zanger in de duitsche Opera reeds veel gedaan heeft, wanneer hij de individualiséring van den componist, bij zijne voordragt, niet uitwischt of algemeen maakt, moet hij, in de italiaansche, eerst door zijn gezang 't bepaalde karakter scheppen en zorg dragen, dat hij alléen dáar hoofdtrekken doet uitkomen en bepaalde kleur geeft, waar de componist hem daartoe in de gelegenheid heeft gesteld.
Ook Bellini kon zich niet houden buiten den invloed van den Parijschen toovercirkel. Voor de inwerking van duitsche gestrengheid en grondigheid had hij zich, op Rossini's raad, weten te bewaren, maar de fransche nieuw-Romantiek nam hem gevangen. Zijne ‘I Puritani’ mogen 't getuigen. Men geloofde, dat hij met deze Opera, op den weg van dieper dramatiesch leven, van meer zamengedrongen uitdrukking zou geraakt zijn, en profeteerde voor hem een grootsche toekomst. De dood voorkwam de vervulling. Misschien te regter tijd! omdat Bellini in de ‘Puriteinen’ begonnen was te wijken van den nationalen weg. Dierhalve is deze Opera in Italiën nooit tot die fabelachtige populariteit gekomen, als bovenal zijne ‘Nachtwandelaarster’ en zijne ‘Norma’; maar het zal altijd een merkwaardigheid blijven in de geschiedenis der beschaving, dat een volk, in de XIXe eeuw, eene Opera, als de ‘Sonambula’ verheffen kon tot een nationaal zangspel, welks dramatische motivéring geheel berust op de ziekelijke aandoening van 't zenuwknoopenstelsel bij een zenuwachtig meisje!
Bellini's Opera's bragten in de kunst van het dramatiesch gezang een nieuwen trap van ontwikkeling te weeg: ze verwekten een eigene zangschool. Gelijk Rossini het Operagezang opleidde tot eene nooit gedachte virtuositeit in sierlijken tooi van coloratuur en lenige bevalligheid van uitdrukking, schiep Bellini den breeden, weeken, innigen toon in de voordragt der ‘cantilena,’ welken bijna alle hoofdkunstenaars van den hedendaagschen tooneelzang, zich eigen maakten. Men kan van geen der nieuwere duitsche Opera-componisten zeggen, dat het hun zou gelukt wezen, door hunne toondichtingen, eene geheel nieuwe school

{==383==} {>>pagina-aanduiding<<}
van tooneelzang in 't leven te roepen. Ook Bellini's navolgers onder de Italianen, konden zoo iets niet; daaruit mag men wèl besluiten tot het gewigt van den muziekalen invloed dier beide meesters.
Bellini had niet, als Rossini, eene schaar van blinde aanbidders om zich heên, die zijn geheele Opera's van trek tot trek nabootsten. Des te meer zijn de bijzonderheden van zijnen stijl en van zijne manieren, in alle soorten der muziekale produktie overgegaan. Voornamelijk zijn al die nesterijën, welke de muziekale markt van den dag, ten behoeve der dilettanten aanbiedt, ook in Duitschland, tot op dezen oogenblik in Bellini's manier gefabriceerd. In Weenen was Bellini's invloed bijzonder groot, en, onder de meeste musici, die boeleering met italiaansche werken tot gewoonte geworden, welke in de Opera's van Nicolaï en anderen, tot walgens toe te voorschijn treedt.
Donizetti, tot wien we ons nu keeren, bezat niet meer de originaliteit zijner beide groote voorgangers. Hij sloeg den weg in, die de Duitschers, sedert Mozart, zoo vaak aan 't dwalen heeft gebrrgt: hij experimenteerde. Rossini en Bellini hadden een vast doel, vaste vormen: zij bleven consequent tot aan hunne laatste, hunne ‘Parijsche’ periode. Donizetti was slechts zoo lang consequent als hij weinig beteekende; naarmate hij naar hooger zelfstandigheid streefde, werd hij ontrouw aan zich zelv'. De Opera buffa heeft hij bijv. in zijn ‘Elisire d'Amore’ bijna geheel in Rossini's manier behandeld; daarentegen is ‘La Figlia del Regimento’ een verfranschte Opéra comique. Zijn ‘Belisario’ heeft een sterken glimp van Bellini's manier; zijne ‘Lucia’, zijn ‘Lucrezia Borgia’ zijn gehouden in den geest der fransche nieuw-Romantiek en, in ‘La Favorita’, heeft hij zelfs gepoogd, door herinnering van den duitschen stijl, belangwekkend te worden. Maar desniettemin was Donizetti veel te veel Italiaan, om zich te laten verleiden tot het onzeker om zich heên tasten, tot het eklektismus der duitsche meesters. Hij heeft zich in den bouw zijner Aria's, scherper dan zijn beide voorgangers, aan den nationalen vorm der ‘Canzonetta’ gehouden, en gepoogd, zijne melodieën te schoeijen op de leest van het italiaansche volksgezang, waar-
{==384==} {>>pagina-aanduiding<<}
bij, hier en daar, eene onvrijwillige karikatuur van het nationale lied niet zelden is. Buitendien houden zich Donizetti's Opera's binnen vastbepaalde grenzen van vorm. Men kan hem eene natuurlijke zuinigheid in 't gebruik der muziekaal dramatische middelen van uitdrukking niet ontzeggen, welke zijne werken zeer voordeelig van die der meeste hedendaagsche fransche en duitsche Opera-componisten onderscheidt, en hem het voordeel van dankbare, zeer gemakkelijk uitvoerbare 
répertoire-stukken heeft verzekerd. Daarbij weet Donizetti duidelijk, wat hij met zijne Opera's wil. Hij vliegt niet te hoog; het is hem genoeg, wanneer hij 't groote publiek, omtrent als een Fransch feuilleton-schrijver, in spanning houdt en 't hier en daar overbluft. Hij volgt als een sprokkelaar zijn italiaansche en fransche voorgangers, maar weet, uit de zamengelezen airen, altijd een eigen schove te binden.
Donizetti's kunstontwikkeling is hoogst origineel en vertoont ons tevens in dramatischen vorm, alle tegenstrijdigheden, die er woelden in dezen echten Italiaan van het heden. Niet te vergeefs had de jonge snijdersleerling de gescheurde kleeding van den beroemden zangmeester Bordogni in orde gebragt. De zanger maakte, tot dank, den kleêrmaker bekend met de grondregels van den vloeijenden, natuurlijken zang, dien de toekomstige Maëstro, trots alle verleiding door den zoogenaamden dramatischen stijl der Franschen, niet vergeten heeft. De snijder wilde kerkcomponist worden. Donizetti, de groote verspreider van zinnelijke weelderigheid en ligtzinnigheid in de Opera, wierp zich met warmen ijver op de ernstige kerkmuziek. En bovendien voerde het lot den jongen toondichter tot een' duitschen meester, den ouden Simon Mayr, die in Italiën t'huis was geraakt, en, gedurende eene halve eeuw, den Italianen eerbied afvergde voor duitsche degelijkheid. Maar deze strenge studie duurde niet lang. Met dezelfde gemakkelijkheid, waarmeê Donizetti in engeren kring, ja, somtijds in een en dezelfde Opera van de eene rigting tot de andere overspringt, ruilde hij toen reeds den kerkstijl met den theaterstijl. Eene geheele reeks van onbeteekenende Opera's, wier namen men lang heeft vergeten, waren in korten tijd geschreven, zonder dat de meester daarmeê groote eere had verworven. Eerst

{==385==} {>>pagina-aanduiding<<}
toen hij zijne nationaliteit begon te verloochenen; eerst toen hij in Parijs de elementen van Meyer Beer's, Auber's, Halévy's rigting verwerkt, en zoodoende het tweeslachtig schepsel, de fransch-italiaansche Opera, die Rossini en Bellini reeds hadden voorspeld, in 't leven had geroepen, begon hij overal naam te maken. De naïeveteit der italiaansche Opéra is door Donizetti verloren gegaan, zonder dat hij voor dat verlies eene schadeloosstelling gegeven heeft. Voor Rossini en Bellini weet ik, onder de nieuwere duitsche Operacomponisten, geen paralel; des te meer voor Donizetti. Hij vertegenwoordigt niet alléen het thans in de duitsche Opera heerschend eklektismus, maar zelfs onze restauratieve rigting, die, uit de studie van verloopen jaren, eigenaardige scheppingen van het heden wil opbouwen. Zoo heeft hij bijv. de groote verdienste, dat hij de Opera buffa, die bijna geheel vergaan en vergeten was, op nieuw in 't leven riep. Maar dit restauratieve streven was weêr geheel verschillend van dat onzer duitsche meesters. Hem ontbrak geheel en al die eerlijkheid van de studie der geschiedenis, die haar onderscheiden moet; hij werd niet gedrongen door dat - laat mij zeggen - zedelijk motief, 'tgeen de Duitschers uit de liederlijkheid en bedorvenheid van 't holle heden der Kunst terugdreef in 't verleden, waar ze sterking van karakter, van talent, van kunstvaardigheid vinden konden. Donizetti's kunst bezit geen dadelijke kern; we missen bij hem ieder spoor van eenvoudigheid des harten; we ontmoeten alléen coquetterie en oppervlakkigheid. De tragische, komische, heroïsche en conversatie-opera - 't ging hem alles even gemakkelijk van de hand. Deze tegenspraak tusschen 't onheilige scheppen - ‘des weihelosen Schaffens’ zegt de Duitscher - en de kunstbeteekenis van het voorwerp komt voornamelijk in Donizetti's tragische Opera's 't scherpst aan 't licht. Terwijl hij in 
zijn ‘Lucrezia Borgia’ - waar het onderwerp dezelfde weelderige, geblaseerde tooneelen van een bedorven geslacht voorstelt, zoo als die, met geringe verandering van het lokale en van 't kostuum, ook in Parijs niet zeldzaam waren - terwijl hij dáar zich meester toont in zijne coquette, weelderige, zinnelijke schrijfwijze en een wezenlijk karakterstuk levert, wordt dezelfde stijl in ‘Belisario’, waar 't een eenvoudiger, dieper aangelegde heldengrootheid geldt, een

{==386==} {>>pagina-aanduiding<<}
walg voor den reiner, aesthetischen zin. Daarentegen is 't onloochenbaar, dat zijn ‘Regimentsdochter’ (wanneer men het genre van conversatie-opera ten minste aannemen wil) een meesterstuk te prijzen is.
Zoo hebben wij dan in Donizetti het beeld eener in zich zelf verdeelde, in haar streven onduidelijke, tevens ontzenuwde en overprikkelde kunstperiode. Het schrikbewind, dat de italiaansche Opera, sedert meer dan dertig jaren over 't duitsche tooneel heeft uitgeoefend, is met hem uitéengespat; want ofschoon zijne Opera's ook in Duitschland hun' weg vonden, is de italiaansche Opera, door Donizetti, zich zelve afgevallen. Haar streng-nationale houding was haar beschermende tooverspreuk geweest, en door haar, had ze zoo lang gezegevierd. Op de stomme smart des Italiaans waren de mislukte pogingingen ter nationale bevrijding gevolgd; mislukt door de verdeeldheid van binnen en 't bijgeloovig hopen op hulp van buiten; door 't wantrouwen van nationale kracht: - en zóo werd Bellini door Donizetti gevolgd!
In de lente van 't jaar 1848 stierf Donizetti krankzinnig. Men sloeg weinig acht op den dood des gevierden Maëstro's. Wie had toen den tijd, om aan een Muziekant te denken! We geloofden eerst, dat Donizetti te regter tijd gestorven was, omdat de toekomst andere meesters zou behoeven en scheppen als hij, maar wij bedrogen ons. Indien Donizetti nog leefde, zoude hij, helaas, nog altijd gelden voor een' Musicus van zijnen tijd.
Donizetti heeft in Italiën veel navolgers gevonden, maar geen van allen heeft zich tot eenige hooge beteekenis weten te verheffen, of zelfs zijn' naam buiten de grenzen zijns vaderlands bekend gemaakt. De éenige, dien 't gelukte zijne werken gedeeltelijk op het duitsche tooneel te doen verschijnen, is Giuseppe Verdi. Hij heeft inderdaad Donizetti's manier naar verschillende kanten uitgebreid, maar, helaas, meer diens zwakheden, dan wel diens deugden tot ontwikkeling gebragt. Voor het overige is zijn werk, gezien uit het oogpunt der kunstgeschiedenis, thans nog zóo weinig zelfstandig en eigenaardig, dat iedere nadere beschouwing daarvan in een overzigt zoo gedrongen als dit, volstrekt niet te regtvaardigen zou wezen.
(Het Slot in het volgend Nommer.)





{==387==} {>>pagina-aanduiding<<}

Bibliographisch album.

Mijn Christendom, of beknopte aanwijzing mijner opvatting der godsdienstleer, naar de eigene woorden van Jezus Christus, door een' geloovige. Amsterdam, Gebroeders Diederichs. 1850. XX Stellingen tot aanwijzing der overeenstemming van de Christelijke Godsdienstleer met Wijsbegeerte en Wetenschap. Door een' geloovige. Amsterdam, Gebr. Diederichs. 1850.

Vijf jaren geleden verscheen er bij de uitgevers van deze beide brochures een boek van eenigen omvang in het licht, waarin een geloovige aan het Nederlandsche publiek zijne gedachten mededeelde ten aanzien eener toehomstige meer algemeene godsdienstige geloofsleer, overeenkomstig de Christelijke, gegrond op natuur en rede. Op dat werk liet dezelfde geloovige twee jaren daarna volgen: Eene wetenschappelijke beschouwing der natuur in haren geheelen omvang, het middel om tot de waarheid te geraken. De schrijver had, namelijk, in het eerstgenoemde werk gezegd, dat de mensch tot de kennis van God en tot gelijkvormigheid aan Hem niet kan geraken, dan door de beoefening der natuurhunde (bl. 239), en het was dus allezins natuurlijk, dat hij zelf met zoodanige wetenschappelijke beschouwing optrad. Nog valt op te merken, dat hij zijne denkbeelden almede heeft voorgedragen in twee verhandelingen, geplaatst in het, in 1846 verschenen en ook verdwenen, tijdschrift ‘de Hervorming,’ de eene over de noodzakelijkheid eener wetenschappelijke opvatting der Heilige Schrift, de andere een antwoord behelzende op de vragen: Wat is godsdienst en wie zijn godsdienstig?
Thans treedt hij op nieuw ter ontwikkeling zijner gevoelens op, hoewel het tweede geschrift, de ‘XX Stellingen,’ slechts het resumé behelst van hetgeen hij tot nog toe aangaande Godsdienst en Christendom geschreven heeft. Het schijnt den schrijver waarlijk ernst te zijn met zijne opvatting, en geen middel schijnt hij onbeproefd te willen laten, om, gelijk hij zelf zegt (XX Stell.

{==388==} {>>pagina-aanduiding<<}
bl. 6) zijne ‘beginselen meer algemeen aangenomen te zien’ Vandaar dan weder de uitgave van twee geschriften, die in den grond der zaak slechts zijne, reeds meermalen uitgedrukte, denkbeelden wedergeven.
Met hetgeen hij vroeger geleverd heeft mogt hij zijn doel niet bereiken, en wij twijfelen, of de uitslag thans wel gelukkiger zijn zal. Waarom? Het is, naar het ons toeschijnt, reeds vooraf te berekenen, dat zijn streven geene gewenschte uitkomst voor hem kan opleveren. Er is slechts een klein gedeelte der maatschappij, waarvoor hij kan geacht worden te schrijven, voor de geleerden, en dezulke onder de geleerden, die belang stellen in de bijzonderheden, waartoe zijn onderzoek zich uitstrekt, moeten den schrijver in de spreekzaal, waarin daarover gehandeld wordt, het regt om zich te doen hooren ontzeggen. Do schrijver is klaarblijkelijk een denker, en wel, gelijk hij op den titel van zijn eerste boek te kennen gaf, een zelfdenker, een autodidakt onder de denkers. Maar om zich te doen hooren over zoodanige onderwerpen wordt iets meer vereischt: men behoort op de hoogte van zijnen tijd te staan; men mag niet onbekend wezen met hetgeen er tot nog toe tot eene wijsgeerige opvatting van het Christendom geleverd is. Men loopt anders, om niets meer te noemen, groot gevaar, om met vrij wat belangstelling voor te dragen, hetgeen reeds veel vroeger en in veel beteren vorm voorgedragen werd, hetgeen reeds zijnen tijd gehad heeft, hetgeen met de rigting, waarvan het een natuurlijk uitvloeisel was, reeds sinds geruimen tijd is ter zijde gesteld, omdat de tijd, waarin wij leven, die rigting is te boven gekomen. Zoo is het inderdaad met den schrijver. Wat hij in het licht geeft, zou misschien belangstelling verdiend, althans getrokken hebben in de dagen, toen het rationalisme bloeide of toen het Hegelianisme der regterzijde opgang maakte. Thans hebben deze rigtingen uitgediend. Ik wil daarmede niet zeggen, dat de voorstanders der genoemde rigtingen onzen schrijver als een echt aanhanger hunner partij zouden begroet hebben: hij is slechts hun meer of minder verwijderde geestverwant. Gij ziet in hem den man, die, zonder zich 
zelven daarvan zoo bepaald bewust te zijn, den rationalistischen dampkring van zijnen tijd heeft ingeademd, en die nu, het Christendom tot voorwerp kiezende van zijn denken, en van de vooronderstelling uitgaande, dat het Christendom waarheid bevat, u de elementen des Christendoms, na ze in den smeltkroes van zijn denken te hebben geworpen, wedergeeft, wel voor u en voor mij dikwijls geheel onkenbaar, maar gekneed en hervormd tot bestanddeelen van hetgeen onze denker, buiten het Christendom om, reeds vroeger als waarheid gevonden had.
De lezer zal het ons dan wel niet ten kwade duiden, dat wij omtrent den arbeid van onzen geloovige niet in uitvoerige beschouwingen treden. Op de vraag: hoe moet iemand, die rationalist, Hegeliaan van de regterzijde en Krausiaan tevens is, het Christendom opvatten? zullen velen een antwoord kunnen geven, dat in de hoofdzaak met de mededeelingen van den schrijver overeenkomt. Waartoe dan er over uit te weiden? Doch de schrijver verlangt, dat, zoo iemand zijne voorstelling wil bestrijden, hij zulks doe door ‘redelijk betoog’ (‘Mijn Christendom,’ bl. 2). Wij zouden regt hebben te eischen, dat hij eerst zelf zijne voorstelling redelijk betoogde. Hij meent zeker wel, dat hij dit gedaan heeft, maar het is er verre van verwijderd. Reeds op den grond, waarvan hij uitgaat, de bepaling van hetgeen de leer van Christus is of niet, is in dit opzigt vrij wat aanmerking te maken. Hij heeft gezorgd, dat hij alles, wat hem in de leer van Christus voor zijn

{==389==} {>>pagina-aanduiding<<}
stelsel hinderlijk is, kan ter zijde schuiven, den grond dus zoo los mogelijk gemaakt, anders niet. Voorts vraagt hij niet, hoe de uitlegkunde des N.T. de onderscheidene punten, die hij ter sprake brengt, verklaart: hij geeft aan alles maar eene beteekenis, die hem behaagt, waardoor het tot een bruikbaren steen wordt voor zijn dialektisch gebouw. Hij erkent leek te zijn in de wetenschap (bl. 2), doch dit neemt, naar hij wil, niet weg, dat hij zich een oordeel mag toekennen over hetgeen in den Bijbel geschreven is: hij kan volstaan met eene vertaling, die ‘hem gegrond en redelijk voorkomt.’ De Bijbel is ‘genoeg verstaanbaar naar de gewone overzettingen;’ men mag ‘de lezing in de oorspronkelijke talen er niet van vergen.’ En omdat niet iedereen den Bijbel in den grondtekst lezen kan, acht hij zich ook ‘gevrijwaard tegen de beschuldiging, dat de Bijbelteksten worden aangehaald, al naarmate het stelsel dit schijnt te vorderen;’ ‘want,’ zegt hij, ‘deze bewering geldt van elke opvatting, welke niet vooraf hare onfeilbaarheid bewezen heeft. Hij, die eene andere meening op den Bijbel grondt, zal daarvoor andere teksten aanvoeren en de overige onaangeroerd laten liggen. Dit was altijd zóó en zal zóó blijven, zoo lang er verschillende teksten gevonden worden, of teksten voor meer dan ééne uitlegging vatbaar zijn.’ Zulk een schrijver durft een redelijk betoog van zijnen bestrijder vragen!
Men begrijpt hoe ligt het vallen zou, iemand, die zoo gebrekkig beslagen ten ijs komt, in ruime mate toe te dienen, wat hij verlangt, en redelijk te betoogen, dat hij van het O.T., van het N.T., van den toestand der Joden bij Jezus' optreden, van het onderscheid tusschen het Godsbegrip onder het O.T. en onder het N.T., ja nagenoeg van elke bijzonderheid uit de theologische wetenschap zoo goed als niets begrijpt. Doch dat zou kosten en moeite verloren zijn. De schrijver, die zich het regt toekent om de gezegden van Jezus te verstaan, gelijk hij dit goedvindt, en op den voorgrond te stellen, dat hij alles wat Jezus wordt in den mond gelegd en hem niet aanstaat mag ter zijde schuiven, zou er niet door overtuigd worden, en voor anderen is het niet noodig: althans aanhangers schijnt hij nog weinige gevonden te hebben. Alleen om de nieuwsgierigheid van dezen of genen lezer te bevredigen, zullen wij hier nog iets laten volgen. De schrijver zegt, dat als Jezus zich den Zoon des menschen en den Zoon Gods noemt, hij zich daarmede aanduidt als ‘den meest Goddelijk gezinden, den meest met de Godheid overeenstemmenden, dat is den wijsten en liefdevolsten mensch,’ (bl. 35). Nu denke men eens aan de Logosleer bij Johannes, aan uitdrukkingen als: ‘in den beginne was het Woord’. ‘Het Woord is vleesch geworden’. Eer Abrabam was ben ik. ‘Vader verheerlijk mij met de heerlijkheid, die ik bij U had eer de wereld was.’ Kan men dan nog alleen een gradueel onderscheid tusschen den Zoon van God en de kinderen Gods aannemen? - Als Jezus geloof in hem vordert, is dit, volgens den schrijver, een geloof ‘in zijnen zin, naar zijnen geest.’ ‘Daarom gelooft hij, die in Jezus gelooft, eigenlijk niet in Hem, maar even als Jezus in God’ (bl. 41). Bevreemdt u deze bepaling, bedenk dan, dat de 
schrijver het zaligmakend geloof noemt: het zedelijk gevoel, geweten, zelfbewustheid, enz. Dat het geloof die handeling van den mensch is, waardoor hij in Christus ingeplant en met hem verbonden wordt, gelijk de rank met den wijnstok verbonden is, zoodat hij in dadelijke levensgemeenschap met Christus staat, daarvan heeft de schrijver geen begrip. Geen wonder dan, dat hij de zonde tot ‘ongeloof’ reduceert (bl. 45). Vergeving van zonden is ‘de veranderde ge-
{==390==} {>>pagina-aanduiding<<}
moedsgesteldheid’ van den bekeerden mensch (bl. 48). Regt Evangelisch! - Liefde is: ‘gedurige werkzaamheid tot toeneming in gelijkvormigheid of één worden met de Godheid’ (‘XX Stell.’ bl. 11)! - Engelen zijn, naar de bedoeling, waarmede Jezus dit woord gebruikte, ‘goede gedachten, die in het gemoed krachtige wortels hebben geschoten’ (‘Mijn Christendom,’ bl. 54). Als Christus dus om twaalf legioenen Engelen gebeden had, zou hij om twaalf legioenen goede gedachten gebeden hebben! - Maar genoeg, want de zaak is te ernstig om te spotten, waartoe anders stof genoeg voorhanden zou zijn. De schrijver bevele zijn Christendom niet meer aan anderen aan, vóór hij het Christendom wat beter bestudeerd heeft. Hij zal het dan zeker niet meer voor leer, voor ‘de voorstelling van J.C. omtrent God en de betrekking, waarin de mensch tot de Godheid staat’ (bl. 7), houden. Kan de schrijver zich met het Christendom, gelijk het zich bij het lezen des N.T. aan ons voordoet, niet vereenigen, het staat hem vrij er voor uit te komen, maar niet het zoo naakt uit te kleeden, het zoo lang over te halen, tot er niets meer dan eenige algemeene ideën van overblijft, en dan te roepen: dat is eerst het ware Christendom!

N.

Over den openbaren onderstand. Door Thiers. Verslag bij de Wetgevende Vergadering van Frankrijk ingediend, namens de Commissie van openbare ondersteuning, en voorzorg, den 26 sten Januarij 1850. - Gouda, G.B. van Goor, 1850. 125 blz. 8o.

Om tot de uitvoering te geraken van de bepaling der Fransche Constitutie, welke onderstand aan behoeftigen en arbeid aan werkeloozen toezegt, heeft de Wetgevende Vergadering eene Commissie benoemd, ter beoordeeling van alle voorstellen, welke dienaangaande zoo in als buiten de Vergadering gedaan werden, en tot het ontwerpen van een stelsel, hetwelk de geheele armenverzorging en al de liefdadige instellingen zoude bevatten. Het hier aangekondigde werk is eene vertaling van het verslag, door den Heer Thiers namens die Commissie uitgebragt, en stelt hem, die de oorspronkelijke taal niet magtig is, in staat, zich in zuiver en vloeijend Hollandsch met de gedachten van den beroemden staatsman over het groote vraagpunt van onzen tijd bekend te maken.
De Commissie had eene grootsche taak te vervullen, en zij begreep dit ten volle. Zij beperkte haren arbeid niet tot het beoordeelen van dezen of genen afzonderlijken voorslag, maar meende teregt, dat het hare roeping was, ‘het belangrijke vraagstuk der openbare weldadigheid van alle zijden te onderzoeken; na te gaan, welke in eene beschaafde, Christelijke maatschappij

{==391==} {>>pagina-aanduiding<<}
de ware, duurzame en niet hersenschimmige middelen waren, om de arme klassen te hulp te komen; hun den arbeid gemakkelijk te maken, hun het lijden te verzachten....’ (blz. 2). Daartoe zal hij alle scheppingen van vroeger' en later' tijd aan eenen grondigen toets onderwerpen, om het ware van het valsche, het aannemelijke van het onuitvoerbare te scheiden. De middelen tot verzachting en voorkoming van ellende, welke dien toets hebben door te staan, worden naar den leeftijd van den mensch in drie klassen verdeeld, naarmate zij ten doel hebben den hulpbehoevenden in zijne kindschheid, middelbaren leeftijd of ouderdom te ondersteunen. De uitkomst is, dat voor ieder dier drie leeftijden reeds zeer veel gedaan is; dat de vroegere maatschappij reeds genoegzaam alle middelen heeft aangewend, welke doeltreffend kunnen geacht worden, en dat de taak van de tegenwoordige zich derhalve grootendeels bepaalt tot het in eenige opzigten verbeteren van het bestaande, doch dat zij weinig kan beproeven, 't geen uitvoerbaar en niet reeds beproefd is.
Wat de kindschheid en jeugd betreft, voor deze blijft, naar het oordeel des verslaggevers, niets over, dan de tours voor vondelingen, welke eertijds in Frankrijk bestonden, doch nog niet lang geleden zijn opgeheven, te herstellen. Crêches, kantoren voor minnen, bewaarscholen, toezigt op arbeid in fabrieken, hulp voor jeugdige veroordeelden, scholen voor doofstommen en blinden, dat alles bestaat en moet slechts eenigzins verbeterd worden, om den grens van het mogelijke te bereiken. Nieuwe middelen tot ondersteuning zijn er niet en worden ook niet vereischt.
Voor den mensch op middelbaren leeftijd wordt veel minder dan voor het hulpelooze kind bijstand gevorderd. Als regel stelt de verslaggever, dat ieder, die in het genot van al zijne krachten is, elken onderstand ontberen kan, daar onze maatschappij hem de middelen aanbiedt, om door arbeid in de behoeften van zich zelven, zijne vrouw, kinderen en bejaarde ouders te voorzien. Slechts waar toeval hem een deel dier krachten ontneemt of haar gebruik belet, moet de weldadigheid hem ter zijde staan en de maatschappij zich zijner aantrekken. Op welke wijze moet deze hem te hulp komen? Niet door een ieder een regt op werk toe te kennen, hetgeen onmogelijk door den Staat kan worden gewaarborgd; evenmin door inrigtingen te scheppen, die het crediet gemakkelijker zouden maken, hetzij voor den enkelen werkman of voor werk-vereenigingen, ten gunste van nijverheid of van landbouw en aankoop van grond. Al deze denkbeelden worden bestreden en afgekeurd. Het eenige, waarvoor de dadelijke tusschenkomst van den Staat wordt ingeroepen en uitvoerbaar geacht, is: werk te verschaffen aan den arbeider bij tijdelijken stilstand van zijn gewoon bedrijf. Als oorzaken van zoodanigen stilstand worden door Thiers genoemd: overproductie, uitvinding van werktuigen, misgewas en staatsberoering. In zulk een' tijd behoort de Staat werk te verschaffen, en dit kan geschieden, omdat er altijd vele openbare werken te verrigten zijn: wegen, bruggen, vestingen aan te leggen of te onderhouden; het leger eindelijk en het scheepsvolk van alle benoodigheden te voorzien. Maar om ten juisten tijde die hulp te kunnen geven, moet de regering al die werken opsparen tot het invallen van zulk een' tijdelijken stilstand, welke meestal vooruit zal te berekenen zijn. Wij bekennen dat ons die voorspelling niet zoo gemakkelijk voorkomt, vooral wanneer nieuwe werktuigen of misgewas daarbij moeten in aanmerking komen.

{==392==} {>>pagina-aanduiding<<}

Het tweede middel ter tegemoetkoming is kolonisatie, van staatswege te leiden, waartoe Afrika eene bijzonder schoone gelegenheid aanbiedt. Bij de ontwikkeling van dit denkbeeld vlecht Thiers eene onzinnige lofspraak in op de onderneming van Frankrijk tegen Algiers, waarheen het tot honderdduizend soldaten gezonden, waaraan het tot honderd millioenen schats jaarlijks heeft te koste gelegd, enkel gedreven door een onweêrstaanbaar instinkt, zonder van eenig voordeel verzekerd te zijn, niettegenstaande de raadgévingen der voorzigtigheid! Schoone lof, inderdaad, welken de vroegere minister zich zelven toezwaait, maar waarmede hij zijne angstvalligheid, dat de Staat te veel voor de behoeftigen zoude vorderen, zelf moge rijmen.
Eindelijk wordt nog als wenschelijk voorgesteld, dat de Staat de genootschappen tot onderling hulpbetoon bevordere en medewerke tot verbetering der woningen.
De ouderdom moet haren steun vinden in spaarkassen, welke zeer worden aangeprezen, terwijl daarentegen pensioenkassen, als onzedelijk en slechts egoïsme kweekend, worden verworpen. Ook de godshuizen acht de verslaggever hoog, maar rekent ze meer tot gemeentelijke, dan tot staatszorg te behooren.
Ziedaar kortelijk den inhoud van het Verslag. 't Is waar, de commissie acht haren arbeid daarmede nog niet volbragt; het verslag is nog slechts een voorloopig, en kondigt het voornemen aan, om door ontwerpen van wet de ingedrukte denkbeelden te verwerkelijken. Die denkbeelden zijn: het herstellen der tours, waarvan het heilzame nog zeer betwistbaar is; regeling der openbare werken en kolonisatie. Meent gij, dat de Commissie hare zoo zoo grootsche taak vervuld heeft? Wat ons betreft, na die ‘bedroevende cirkelbaan der menschelijke ellenden’ van de wieg tot het graf, aan de hand van Thiers te hebben doorloopen, voelden wij ons ontmoedigd door het weinige, dat tot leniging dier ellende wordt voorgeslagen; het weinige, dat als mogelijk erkend wordt. Aanzienlijk is wel de lijst der inrigtingen, welke de bijzondere liefdadigheid en de staatszorg heeft voortgebragt en waarvan de voortduur wordt aanbevolen; doch de moedeloosheid heeft juist daarin haren grond. Immers dat alles bestaat reeds lang; Thiers wijst er zegevierend op als eeretitels der oude, zoo miskende maatschappij; maar, hoe eervol dan ook voor hunne scheppers, die middelen bleken te eenemale ongenoegzaam. Onder hunne werking is de kwaal niet genezen, zelfs nlet verzacht; integendeel, het getal hulpbehoevenden is ontzettend aangegroeid en de omvang van het kwaad neemt nog immer toe. Zal, wat magteloos was tegen geringere ramp, van kracht zijn tegen de zwaardere? En toch is 't het eenige, dat de commissie ‘na grondigen toets’ heeft voor te slaan.
Wij wijten het evenwel meer aan de commissie, dan aan de erkende moeijelijkheid der zaak, dat het verslag zóó weinig bevredigt. Want in plaats van door een naauwgezet en onpartijdig onderzoek, zoowel van het bestaande als van de voorstellen tot verbetering en verandering, tot het vaststellen te geraken van beginselen, die eene geheele regeling van den openbaren onderstand zouden beheerschen, heeft de verslaggever de uitkomsten van stelsellooze en brokswijze beschouwingen slechts gebezigd, om er een werktuig uit te maken voor staatkundige inzigten, hetgeen reeds weinig vertrouwen wekt voor de wijze, waarop die uitkomsten verkregen zijn. De Commissie heeft zich niet, naar den eisch harer taak, verheven boven de staatkundige

{==393==} {>>pagina-aanduiding<<}
partijen en een werk geleverd, dat door den wetgever tot gids kon worden genomen, doch slechts een twistschrift vervaardigd tegen de socialisten. In plaats van de meeste zorg te besteden aan de opsporing van het goede, dat nog geschieden kan, van de verbeteringen, die nog mogelijk zijn, beijvert zij zich veeleer hersenschimmige plannen te ontleden, en in het licht te stellen wat onuitvoerbaar is. Dit moge nu welligt in Frankrijk zijn nut hebben en buitensporige verwachtingen te keer gaan; voor de armverzorging zelve konde die wijze van werken weinig opleveren.
Nog in een ander opzigt komt ons het verslag gebrekkig voor. De commissie zelve gevoelde, dat zij niet slechts geroepen was om afzonderlijke deelen en op zelf staande ontwerpen te beoordeelen; haar arbeid was bestemd ‘de reeds bestaande of nog te stichten instellingen van weldadigheid tot een welbegrepen, in al zijne deelen naar eisch zamenhangend geheel te doen ineenvloeijen.’ Dit nu ontbreekt in het verslag; stukswijze beschouwing geeft het van verschillende inrigtingen, maar geene éénheid, geen band, die al deze inrigtingen zamenvat; geen gebouw, waarin elk der deelen zijne plaats is aangewezen, vindt ge in het ontwerp, dat de ‘bouwmeester’ (blz. 4) hier voorlegt. Te naauwernood een beginsel, of zoo het er al in te bespeuren is, een zóó onzeker, een zóó weifelend, dat het niets beslist, dat zelfs Thiers zijne gewone heldere, juiste, scherpe uitdrukkingen niet bezigen konde om het af te bakenen, maar er onbepaalde en zwevende redeneringen voor in de plaats stelt, waarvan daarenboven het hoofddenkbeeld ons valsch toeschijnt.
Beproeven wij die redeneringen zaamgetrokken weêr te geven, schoon dit juist om hare onbepaaldheid niet gemakkelijk is.
In de maatschappij is ieder verpligt door eigen arbeid te voorzien in de behoeften van zich en zijn gezin. Daartoe gaf de Schepper den mensch zijne ligchaams- en geestkrachten. Maar die krachten kunnen falen en den mensch buiten staat laten voor zich zelven te zorgen. Om in die krachteloosheid te voorzien, bezielde God den mensch met hulpvaardigheid voor zijnen medemensch en begiftigde zijn hart met de verhevene deugd der liefdadigheid. Het is de taak der liefdadigheid, in onvervuld gebleven behoeften te voorzien, en daartoe wordt ieder door ingeschapen neiging gedreven. Even als ieder burger, is echter ook de Staat voor deugden vatbaar; even als de burger, kan ook de Staat de deugd der liefdadigheid bezitten. En bij don Staat is die deugd evenzeer noodig, want door hem moet voorzien worden in de behoefte, welke de bijzondere liefdadigheid niet konde vervullen. Er zijn behoeften ‘die de veelvermogende weldadigheid van allen, dat is de weldadigheid der maatschappij zelve, kortom den openbaren onderstand vorderen, zoo als de Constitutie van 1848 die omschrijft.’ (bl. 9). Zal nu de uitoefening der weldadigheid voor den burger en den Staat verpligt worden gemaakt? Neen, want dan hield zij op vrijwillig te zijn, dan verloor zij haar kenmerk van deugdzaamheid. En voor den Staat is het, evenzeer als voor den burger, van belang, dat zijne liefdadigheid eene deugd zij. Vrijwillig moet zij dus worden aangewend; in ruime mate voorzeker, want ieder moet geven zoo veel als hij kan; ook de Staat, maar door dezen moet toch worden in het oog, gehouden, dat hij geene eigene middelen bezit, en aan den eenen moet ontnemen, zoo hij den anderen geven zal. Daarom moet de Staat in het geven voorzigtig zijn, want zoo hij meer geeft dan hij kan, maakt hij zich aan roof schuldig jegens hen, wier opbrengsten

{==394==} {>>pagina-aanduiding<<}
de giften bekostigen en wier middelen, bij de meesten althans, voor bestrijding van eigen behoeften naauwelijks voldoende zijn.
Welke slotsom trekt nu de Commissie uit deze beschouwingen, die het rigtsnoer voor haar oordeel bevatten? Volstrekt geene, want het verslag gaat aanstonds over tot het onderzoek der afzonderlijke instellingen, zonder den proefsteen bekend te maken, waaraan die instellingen door haar zullen getoetst worden, zonder eenen grondslag te leggen, waarop eene algemeene wet voor den onderstand kan worden opgetrokken, zonder zelfs van zulk eene wet eenig gewag te maken. Deze omstandigheid, gepaard met de beschouwingen zelve, voert tot het besluit, dat de Commissie eigenlijk geene wet op den onderstand verlangt, en alles aan de bijzondere liefdadigheid en onverpligte hulp van den Staat wil overlaten. Want niet slechts wordt er herhaald op het gevaar gewezen, waaraan de maatschappij zich zoude blootstellen, door den armen regt op onderstand toe te kennen; maar als eerste voorwaarde wordt bij de ondersteuning van staatswege gevorderd, dat die geheel vrijwillig zij, zoodat ook den Staat geen pligt tot ondersteuning mag worden opgelegd, hetgeen het denkbeeld eener armenwet uitsluit, dewijl door deze slechts de uitoefening van dien pligt geregeld zou worden en de verpligting verondersteld wordt. Eene algemeene wet op den onderstand is bij die zienswijze onmogelijk, en zelfs de instandhouding der liefdadige instellingen van staatswege behoorde in dat stelsel geen plaats te vinden. Immers de redenering, dat de deugd der liefdadigheid ook door den Staat moet worden uitgeoefend, wordt weêrlegd door de andere overweging in het Verslag, dat de Staat niet weldadig kan zijn, zonder den eenen te ontnemen om den anderen te geven, hetgeen in strijd is met den eersten pligt van den Staat, de regtvaardigheid. Juister is, uit die praemissen, de gevolgtrekking van het Journal des Economistes (XXV, 296), hetwelk op de vraag: ‘N'y a-t-il donc rien à faire en matière d'assistance publique?’ kortweg antwoord: ‘Non, il n'y a rien à faire, si 
ce n'est peut-être de supprimer l'assistance publique.’ Eens de stelling op den voorgrond geplaatst, dat de Staat niet verpligt mag worden tot onderstand, en dat hij het regt niet bezit om, ter tegemoetkoming van eenigen, allen te belasten, dan is dit antwoord inderdaad logisch en behoort alle openbare onderstand te vervallen.
Maar de stelling is gelukkig te betwisten. De ondersteuning van de eenigen geschiedt in het belang van allen; daarom mocten allen er toe bijdragen. In haren steeds uitgebreiden' omvang bedreigt de armoede de zedelijk. heid, de rust en orde, de veiligheid der maatschappij; dit gevaar af te wenden, is zoowel pligt van den Staat, als het de pligt van den burger is de daartoe vereischte offers te brengen; offers, welke de Staat derhalve met het volste regt eischen kan. Het is niet de vraag, zoo als die gewoonlijk gesteld wordt, of de arme regt op onderstand heeft, maar of niet de ingezetenen van de regering mogen eischen, dat zij, door den onderstand te regelen, hun persoon en goederen tegen de wanhoop der behoeftigen beveilige? Het is niet de vraag, of de pligt tot ondersteuning jegens den armen, maar of niet die pligt jegens de geheele natie bestaat? Sedert het pauperisme de geheele maatschappelijke orde aan het wankelen bragt, zal daaromtrent, meenen wij, geen verschil bestaan. Uit dien hoofde moet een beginsel worden aangenomen, aan dat der Commissie geheel overgesteld, en de pligt tot onderstand van staatswege, onder bepaalde omstandigheden en voorwaarden natuurlijk, bij iedere regeling daarvan ten grondslag liggen. Wie

{==395==} {>>pagina-aanduiding<<}
daarin gevaar en socialistische strekking mogt zien, verwijzen wij naar de ‘Beginselen der Staathuishoudkunde,’ door Mr. de Bruyn Kops, en vooral naar de ‘Denkbeelden omtrent eene wettelijke regeling van het armwezen in Nederland,’ voorgedragen door prof. Tydeman, Mr. J. Heemskerk en Mr. J.W. Tydeman.
Buiten de bedenking, welke uit het oogpunt van het regt tegen de verpligting tot onderstand van staatswege geopperd wordt, bevatten de algemeene beschouwingen van den verslaggever nog eene andere. Wanneer de Staat verpligt wordt onderstand te geven, dan, zegt Thiers, houdt de weldadigheid op eene deugd te zijn. En toch ‘is 't van gewigt, dat deze deugd, wanneer zij van bijzondere tot gezamenlijke, van verborgene tot openbare deugd overgaat, haar karakter van deugd behoude, dat wil zeggen, dat zij vrijwillig blijve, uit eigen aandrift voorkomende.’ Is de Staat echter een wezen met eigen wil en bewustzijn, zoodat daarop het begrip van vrijen wil, eigene aandrift en deugd kan worden toegepast? De verslaggever voorzag de bedenking en poogde ze te voorkomen in deze phrases: ‘Men moet in den Staat niet een koud, ongevoelig, onaandoenlijk ligchaam zien. De Staat is de abstracte en politische wijze van de natie te beschouwen. De natie nu in haar geheel heeft een hart, zij kan ook deugden en ondeugden, begaafdheden en gebreken hebben.’ De stellingen zijn vreemd, maar nog verrassender is het bewijs: ‘de geschiedenis heeft opgeteekend, dat deze natie veel geest, veel vernuft.... bezat; dat deze barbaarsch, hebzuchtig was....’ Inderdaad! die spreekwijze is gebruikelijk. Wanneer men van eigenschappen spreekt, die het meerendeel der individu's, welke een volk uitmaken, bezitten, dan noemt men die volks-eigenschappen; is hieruit af te leiden, dat het volk een op zich zelf staand wezen is, afgescheiden van zijne leden? en is, op dien weg voortgaande, gevoel en bewustzijn toe te schrijven, zelfs aan de politische abstractie van het volk? Waarlijk, die bewijstrant is zoowel beneden Thiers, als beneden het behandelde onderwerp. De wil van een volk moet zich openbaren in de wet; de wet bevat den regel, naar welken de staatsmagt moet handelen. Vrijheid van wil voor een volk is derhalve vrijheid om zelf zijne wetten te stellen, 
en daarop maakt de pligt tot onderstand, bij eene wet bepaald, geen inbreuk. Vrijheid van wil eischen voor den Staat, onderscheiden van den wil, die zich in de wet heeft doen kennen, is wetteloosheid en regelloosheid vragen, dat is, willekeur voor de regeerders.
En waarop komt eigenlijk het geheele betoog neder? Daarop, dat men het goede niet verpligtend moet maken, omdat het dan ophouden zou verdienstelijk te zijn. Men neemt de deugd tot voorwendsel om ze niet uit te oefenen! Schiller persiffleerde een zoodanig gewetensbezwaar, om het goede te doen, uit vrees dat het niet tot verdienste zou strekken, reeds in zijn gedicht ‘die Philosophen’, waar de leerling de volgende bedenking voordraagt:

‘Gerne dien' ich den Freunden, doch thue ich es leider mit Neigung 
Und so wurmt es mir oft, dass ich nicht tugendhaft bin.’ 


waarop de philosophen hem ten antwoord geven:

{==396==} {>>pagina-aanduiding<<}


‘Da ist kein andrer Rath, du musst suchen sie zu verachten 
Und mit Abschen alsdann thun wie die Pflicht dir gebiet.’ 


Meer ware er van dit verslag te hopen geweest, indien het niet zoo sterk de kleur eener partij droeg. Het is niet het geringste der nadeelen, door de socialisten te weeg gebragt, dat, om den schijn eener toenadering tot hunne begrippen te mijden, zelfs het te verwezenlijken goede, aan den angst van ijdele verwachtingen te voeden, wordt opgeofferd. Moge ons Vaderland van dit nadeel evenzeer verschoond blijven als van de overige! Doch dan ware de vertaling, welke wij hier aankondigden, beter achterwege gebleven.

AUG. PHILIPS.






{==397==} {>>pagina-aanduiding<<}

Denkbeelden over Pauperisme en Armverzorging.

Onder de onderwerpen, die in de laatste jaren ook hier te lande de meest algemeene belangstelling hebben opgewekt, bekleedt voorzeker dat der armoede en van het pauperisme eene aanzienlijke plaats. Het heeft tot de veelzijdigste, ofschoon, naar ons oordeel, niet altijd even grondige beschouwingen geleid, die, in vlugschriften en maandwerk-artikelen onder de oogen van het publiek gebragt, dezen misschien voor de waarheid hadden moeten openen, maar ze welligt, door de geheel verschillende zienswijze en lijnregt tegenstrijdige redeneringen, daarin heerschende, eerder verduisterd hebben. Elk toch heeft zich bevoegd geacht hierover mede te spreken, en evenwel kwam het ons steeds voor, dat het juist een dier onderwerpen is, tot welker grondige beoordeeling eene diepere studie van économische verschijnselen, eene hoogere kennis van staathuishoudkundige waarheden gevorderd werd, dan men over het algemeen, ook thans nog, hier te lande kan aannemen. Vele geschriften over armoede en de middelen tot hare leniging en uitroeijing, in de laatste jaren in het licht verschenen, dragen hiervan, ook bij de beste bedoelingen der schrijvers, de onmiskenbaarste blijken. In boekaankondigingen hebben wij somwijlen gepoogd daarop opmerkzaam te maken, en onze overtuiging daarbij uit te drukken. - Ondertusschen is, met de invoering der nieuwe grond-
{==398==} {>>pagina-aanduiding<<}
wet, waarschijnlijk ook het tijdstip nader gekomen, dat de wetgever, ingevolge art. 195, zijne aandacht op het onderwerp der armoede zal hebben te vestigen, en het is te verwachten, dat het hem bij die gelegenheid almede niet aan gedienstige raadgevingen, aan wenken en voorlichtingen, ook van buiten af, ontbreken zal. - Een eerste bewijs hiervan vinden wij reeds in de ‘Denkbeelden omtrent eene wettelijke regeling van het Armwezen in Nederland,’ voorgedragen door Mr. H.W. Tydeman, Hoogleeraar te Leiden, Mr. J. Heemskerk, Az., plaatsverv. regter en advokaat te 
Amsterdam, en Mr. J.W. Tydeman, advokaat te Amsterdam. Uitgegeven te Amsterdam, bij Gebr. Willems, 1850. - De genoemde Heeren toch leveren hier niet slechts denkbeelden over het onderwerp, maar bieden het publiek, ook der Regering, een geheel uitgewerkt ontwerp van armenwetgeving met uitvoerige begeleidende memorie van toelichting aan. - Het is natuurlijk, dat dergelijke arbeid algemeéne belangstelling moet opwekken en bij velen indruk maken. De personen, van welke hij afkomstig is, en wier namen te regt algemeen en gunstig bekend staan; de betrekking van den eerstgenoemde, die zoo lange reeks van jaren de staatséconomie beoefende en aan een onzer hoogescholen onderwees; de algemeene belangstelling, die men, gelijk reeds aangemerkt is, in het onderwerp stelt; eindelijk ook de verzekering der schrijvers (p. viii, ix), dat zij zich vleijen in den geest van zijne Excellentie den tegenwoordigen Minister van Binnenl. zaken gearbeid te hebben, schijnen dergelijke belangstelling en indruk te regtvaardigen.
Ook wij erkennen volgaarne dien arbeid met aandacht overwogen te hebben, hem te hebben getoetst aan de denkbeelden, welke bij ons, door eene langdurige studie en ernstig nadenken over het onderwerp van armoede, gevestigd zijn, en wanneer wij dan ten slotte met de geachte schrijvers, in meer dan een wezenlijk punt, volkomen verschillen, zoo mogen zij gelooven, dat dit ontspruit uit wezenlijke overtuiging, uit werkelijke beginselen, die wij willen trachten uiteen te zetten en te verdedigen. - Dat wij deze denkbeelden aan het publiek mededeelen, geschiedt dan ook in het allerminste niet, om een twistgeschrijf uit te lokken,

{==399==} {>>pagina-aanduiding<<}
waarvan wij steeds hoogst afkeerig waren, maar uit zucht, om zoo veel mogelijk ware kennis van de juiste oorzaken en beginselen der maatschappelijke kwaal, waarmede wij ons bezig houden, te verspreiden. Uit de wisseling onzer tegenstrijdige meeningen kan mogelijk meer licht ontstaan, kan men welligt der waarheid eene schrede nader komen. Juiste kennis en dieper indringen in de oorzaken van het pauperisme zijn de eenige ware middelen, om zijne genezing te vinden.

Ofschoon de woorden armoede en pauperisme algemeen zijn, en als zoodanig zonder onderscheid door velen gebruikt worden, om den toestand van die klassen der maatschappij aan te geven, welke in hare eigene behoefte niet kunnen voorzien en geheel of gedeeltelijk ten laste der meer gegoeden leven moeten, zoo komt het ons voor, dat zij toch niet geheel hetzelfde uitdrukken; dat armen en eigenlijke paupers niet altijd moeten verward worden. Onder armen zouden wij liefst begrijpen ouden van dagen, gebrekkigen, kranken en dergelijken, die in de physieke onmogelijkheid zijn, in hun bestaan te voorzien, en die derhalve ten laste hunner betrekkingen, of, indien zij deze niet bezitten, der maatschappij komen. Armen en behoeftigen in dezen zin zijn er overal en altijd geweest, zullen er ook steeds blijven, en in grooter getale dan men welligt oppervlakkig denken zoude. Van dezen geldt voorzeker de uitspraak eener Hoogere Wijsheid, die verklaarde, ‘dat wij de armen steeds met ons zouden hebben.’ - Het ligt in den aard der zake, dat dit nooit anders zijn kan, en de veelvuldige hulp en ondersteuning, welke de mensch alzoo aan zijne evenmenschen heeft te bewijzen, mag welligt als eene wijze beschikking der Voorzienigheid aangemerkt worden, die daardoor ons overvloedige gelegenheid verschaffen wil, om aan de edelste inspraken van ons hart, aan de schoonste voorschriften onzer godsdienst in ruime mate te voldoen. Het is ondertusschen geheel anders gelegen met het eigenlijke pauperisme, met dat toenemend aantal menschen, in de laagste klassen der maatschappij, dat of ontoereikende, of in het geheel geene bestaanmiddelen heeft, en gedeeltelijk of geheel ten koste hunner meer gegoede medeburgers voort-
{==400==} {>>pagina-aanduiding<<}
kwijnt, steeds nieuwe geslachten in het aanzijn roept, hoe langer hoe lager dreigt te zinken, een getal, dat bij uitbreiding van materiëele hulp steeds toeneemt, en thans in vele landen van Europa tot 
eene bevolking is aangegroeid, die de rust der staten schokt, ja de grondslagen zelve der maatschappijën dreigt omver te werpen.
Deze kwaal toch, deze ziekelijke toestand der Staten, wordt geboren uit geheel andere oorzaken, met welker nasporing en uiteenzetting wij ons thans gaan bezig houden.
Er bestaat namelijk in elken gezonden maatschappelijken toestand eene noodzakelijke verhouding tusschen de bevolking en hare bestaanmiddelen. De verhouding tusschen die twee bestanddeelen mag aan gestadige afwisseling onderworpen zijn, zij kan met geene mogelijkheid duurzaam verbroken worden. - Die bestaanmiddelen, in den algemeensten zin genomen, zijn vervat in het staathuishoudkundig denkbeeld van voortbrenging. Daar nu de eerste beginselen der wetenschap ons reeds leeren, dat de voortbrenging der rijkdommen plaats heeft door arbeid en kapitaal, of vroegere besparingen, die op den bodem en de grondstoffen worden aangewend, zoo volgt hieruit, dat de bestaanmiddelen der maatschappij afhangen van de verhouding tusschen de bevolking en het kapitaal.
In de eerste vrije ontwikkeling der maatschappijen laat zich de wrijving tusschen deze twee bestanddeelen weinig of niet gevoelen. Men heeft een vruchtbaren bodem, die voor het grootste gedeelte nog niet ontgonnen is, en die slechts weinig arbeid vordert om rijke vruchten te leveren; daarnevens bestaat gebrek aan alle andere genietingen en behoeften des levens; ieder werkt met voordeel, en hierdoor vermeerdert natuurlijk het kapitaal buitengewoon spoedig. Er schijnt onder dergelijke omstandigheden slechts aan een bestanddeel ter voortbrenging gebrek te zijn; het is aan menschenhanden. Maar de natuur heeft hierin voorzien. Zij schonk den mensch het vermogen en de zucht tot voortplanting van zijn geslacht, en kan hij hieraan ongehinderd toegeven, zoo ziet men spoedig de bevolking nog sneller toenemen dan het kapitaal onder de gunstigste omstandigheden. Dit duurt echter niet altijd. Naarmate de maatschappijen zich ontwikkelen, worden de

{==401==} {>>pagina-aanduiding<<}
bestaanmiddelen, ofschoon altijd toenemende, moeijelijker te vinden. Hiertoe loopen vele omstandigheden te zamen, en de natuur zelve schijnt dit alzoo te beschikken. Het mag geenszins overbodig geacht worden, dit hier een weinig nader te ontwikkelen.
Wij zagen, dat de voortbrenging het uitwerksel is van de zamenwerking van arbeid en kapitaal, terwijl men bij dit laatste te voegen heeft, of wel daaronder mag tellen, den bodem, dien wij bewonen, de grondstoffen en natuurkrachten, die wij voor alles noodig hebben. Het is reeds een eigenaardig kenmerk van sommige dezer laatsten, dat zij niet onuitputtelijk zijn. Onze aarde, die onmisbaar is tot het verschaffen van het noodwendigste levensonderhoud, heeft de bijzondere eigenschap, dat zij, bij meer algemeene bebouwing ook van onvruchtbare streken, gestadig meer arbeid en grooter kapitalen vordert, en dit wel, om naar verhouding steeds verminderende opbrengsten te leveren. Zoodra men op den bodem eene zekere hoeveelheid arbeids en de hulp van zeer eenvoudige gereedschappen heeft aangewend, wordt de wet der landelijke voortbrenging deze: dat, bij vermeerdering van arbeid en kapitaal, de opbrengst niet in dezelfde verhouding vermeerdert, of met andere woorden, dat elke vermeerdering van opbrengst verkregen wordt met eene meer dan evenredige vermeerdering in de toepassing van arbeid en kapitaal op het land. Wil men de zaak nog duidelijker en als met cijfers uitdrukken, zij komt hierop neder: dat, indien eenig stuk land 1000 mud graan oplevert, en men, om nog 1000 mud te erlangen, tot een ander stuk de toevlugt moet nemen, dat minder vruchtbaar is of minder gunstig gelegen, de tweede 1000 mud meer dan tweemaal zooveel arbeids kosten zullen dan de eerste 1000, waaruit blijkt, dat de opbrengst van den landbouw in geringer verhouding vermeerderd is, dan de arbeid, aangewend om die opbrengst te erlangen. Wat met de twee stukken land plaats heeft, heeft natuurlijk bij den landbouw in het algemeen plaats, en zoo zien wij, dat, bij toenemende bevolking in oude staten, de bestaanmiddelen, wat althans den grond betreft, onder gestadig bezwarender voorwaarden moeten gezocht worden. Dit oefent natuurlijk ook invloed uit op andere takken van voort-
{==402==} {>>pagina-aanduiding<<}
brenging, 
ofschoon niet zooveel als men welligt oppervlakkig denken zoude. De waarde toch van andere voortbrengselen is slechts voor een zeer klein gedeelte in de grondstof gelegen en voor verre weg het grootste in de kosten der bewerking. Ontwikkeling van voortbrenging hangt hier derhalve hoofdzakelijk af van de vorderingen, die de mensch maakt in het zich onderwerpen en ten zijnen nutte aanwenden van verschillende natuurkrachten. Elke verbetering in de werktuigkunde vermindert bij voorbeeld de voortbrengingskosten veel meer, dan de verhoogde kosten der landelijke voortbrenging die kunnen vermeerderen. Hierdoor zien wij, gedurende de laatste halve eeuw, de prijzen van alle fabriekwaren gestadig dalen, terwijl die der eerste levensbehoeften niet verminderen, ja, eer verhoogen. - Er volgt uit het gezegde, dat er bij gestadige toeneming van bevolking derhalve ook gestadige behoefte bestaat aan uitbreiding van voortbrenging, maar dat deze niet steeds even gemakkelijk, even gelijkmatig, kan plaats hebben als de eerste. Zij hangt af van de vorderingen, die de menschelijke geest maakt in alle takken van wetenschap en kennis, waardoor hij alleen in staat wordt gesteld, bestaande middelen van voortbrenging te verbeteren, andere daartoe uit te denken en te scheppen, nieuwe uitwegen voor zijne voortbrengselen te zoeken en te vinden.
Maar mag de menschelijke geest ook nog zoo werkzaam zijn, mogen de schitterendste uitvindingen van die werkzaamheid getuigen, mag er hierdoor, voor een tijd althans, de snelste vooruitgang heerschen, dat alles kan voor de burgermaatschappij de verlangde vruchten niet dragen, zonder evenredige ontwikkeling van zedelijkheid en pligtgevoel bij den mensch zelven.
Wij hebben toch reeds aangewezen, hoe bij de voortbrenging een ander element werkzaam is, dat door geheel andere wetten beheerscht wordt. Het is die van de uitbreiding van ons geslacht. De prikkel daartoe is sterk genoeg, om die uitbreiding gelijken tred te kunnen doen houden met de snelste uitbreiding onzer bestaanmiddelen, gelijk wij dit bewaarheid zien in jeugdige landen. Er volgt hieruit echter, dat, wanneer er in de uitbreiding van bestaanmiddelen schokken, vertragingen, ja soms stilstand ontstaat, zoo als dit in

{==403==} {>>pagina-aanduiding<<}
oudere maatschappijen dikwerf noodwendig het geval moet zijn, eene evenredige stilstand in het bevolkingsbeginsel moet plaats hebben, zal men niet zeer spoedig eene bevolking boven hare bestaanmiddelen zien toenemen en derhalve den hongerdood te gemoet snellen. - Dit laatste ondertusschen heeft zelden plaats gehad, daar de mensch, door de inspraken van rede en pligtgevoel geleid, en ook door de dure wet der noodzakelijkheid gedwongen, aan de toeneming zijns geslachts perken heeft gesteld, waardoor het althans binnen zekere verhouding bleef met de middelen om in zijne behoeften te voorzien. - De hier ontwikkelde stelling, dat de bevolking zich sneller kan uitbreiden dan hare bestaanmiddelen, maar zulks niet doet, is door de uitkomsten der langdurigste ondervinding en der naauwgezetste waarneming van maatschappelijke verschijnselen volkomen te bewijzen. Of zijn het geene daadzaken, dat in sommige staten van Amerika de bevolking aanvankelijk in 12 of 15 jaren verdubbelde, terwijl zij daartoe thans in eenige landen van Europa 60, 70 of meer jaren noodig heeft? Volgt hieruit niet volkomen, dat het menschelijk geslacht, wanneer daarvoor geene hinderpalen bestaan, voor veel sneller toeneming vatbaar is, dan meestal werkelijk plaats heeft? Blijkt hieruit niet ten overtuigendste, dat er in de meer bevolkte maatschappijen magtige drijfveeren werken, om die te groote uitbreiding tegen te houden? Mag men daaronder niet aannemen de dwang, aan velen door gebrek aan de noodige bestaanmiddelen opgelegd? En wanneer men dergelijke vragen wel bevestigend beantwoorden moet, zoo komt men tevens tot de volkomene overtuiging van de waarheid en juistheid der leeringen van Malthus, dat de bevolking op den duur de strekking heeft om sterker toe te nemen dan het kapitaal; dat er oorzaken zijn, die dergelijke vermeerdering tegenwerken, (‘Checks on population’) en het te sterk toenemen verhinderen, waaronder zeer zeker de bedachtzaamheid van den mensch en zijn 
zedelijk pligtgevoel (‘moral restraint’) eene hoofdrol spelen; dat er tusschen bevolking en kapitaal eene noodzakelijke verhouding moet bestaan, die op den duur niet kan verbroken worden.

{==404==} {>>pagina-aanduiding<<}

De hoogste bloei der maatschappijen is derhalve daar te zoeken, waar de beide bestanddeelen, bevolking en kapitaal, in de meest juiste verhouding aanwezig zijn. Daar beiden echter, gelijk wij reeds opmerkten, aan gestadige verandering onderhevig zijn, zoo mag men in het algemeen zeggen, dat, bij de beoordeeling van den bloei en welstand eens lands, alles daarvan afhangt, of de opbrengst der nijverheid, naar verhouding van den aangewenden arbeid, vermeerdert of vermindert in evenredigheid met de bevolking; met andere woorden, of de bevolking spoediger toeneemt dan de verbeteringen, of wel de laatsten spoediger dan de bevolking. Indien de voortbrengende vermogens van een land even spoedig toenemen als de bevolking, zoo behoeft men geene slechtere gronden te bebouwen, geen meerderen arbeid met verminderd voordeel op oude gronden aan te wenden; of, moet dit plaats hebben, zoo kan dit verlies van krachten vergoed worden door de grootere uitkomsten, waarmede de arbeid, ten gevolge van vooruitgang en ontwikkeling, in de fabrijken aangewend wordt. Bij eenen dergelijken staat van zaken zal eene toenemende bevolking welvaart genieten, en men hoort van geen pauperisme gewagen. Indien echter de toeneming van des menschen magt over de natuur vermindert of vertraagt, terwijl de bevolking blijft klimmen; indien men op bestaande krachten, met meer arbeid, eene evenredig verminderde opbrengst erlangt, zoo verkrijgt de grootere bevolking zijn aandeel uit de gezamenlijke opbrengst tegen grootere inspanning of tegen geringer uitkeering voor elk. Er ontstaat alsdan een ziekelijken toestand, er is kwijning, er is overbevolking, er is pauperisme.
Overbevolking, mag men zeggen, kan zich tijdelijk in alle kringen en standen der maatschappij voordoen en ontstaat, zoodra in eenig vak of bedrijf zich een grooter aanbod dan navraag naar arbeid voordoet. In de meer gegoede en burgerkringen voert dit echter tot minder schadelijke gevolgen en herstelt zich de verhouding spoediger. Men is daar aan zekere wijze van leven, aan zekere genietingen gewend, die men niet kan opgeven, zonder op eene lagere trede van den maatschappelijken trap te dalen. Be-
{==405==} {>>pagina-aanduiding<<}
trekkingen, zeden, eergevoel, alles verzet zich hiertegen. Daarenboven bezit men doorgaans reeds eenig kapitaal, waardoor men althans gedeeltelijk en voorloopig voor algeheele behoefte gedekt is. Dergelijke redenen en drijfveeren zijn de oorzaak, dat de bevolking in deze kringen zich meer wacht voor vroegtijdige en onberadene huwelijken, en dat derhalve hare toeneming veel minder snel is en meer in verhouding met de uitbreiding der middelen van bestaan blijft dan in de lagere klassen. - Bij deze laatsten is het verschijnsel veel erger, en om de gevolgen onrustbarender. - Zij leven in de oudere maatschappijen meest als daglooners, dat is, als de zoodanigen, die met handenarbeid in verschillende bedrijven een dagelijksch loon verdienen. Het is duidelijk, dat van de jaarlijksche opbrengst der nijverheid van eenig volk een zeker aandeel aan dezen onmisbaren stand moet worden uitgekeerd, en dat dit gedeelte nooit meer bedragen kan dan 't geen van dien jaarlijkschen opbrengst overblijft, na aftrek van een gedeelte voor de grondeigenaars, wegens het gebruik van den bodem, en voor de kapitalisten of ondernemers van nijverheid, voor interessen van voorgeschoten kapitalen en noodzakelijke winst. - Deze verdeeling, door de natuur zelve daargesteld, is onmogelijk te veranderen, en de toestand der arbeidende volksklassen zal derhalve af hangen van de verhouding tusschen hun aantal en het aandeel, hun van de jaarlijksche opbrengst toekomende. Het eerste wordt bepaald 
door hunne meer of minder sterke toeneming, door de omstandigheid, of ook zij er zich een zedelijken pligt van maken, om hun geslacht niet uit te breiden boven hunne bestaanmiddelen; het tweede door den algemeenen vooruitgang van het menschdom op den weg van uitvindingen en verbeteringen. - Gelijk wij zagen, heeft dit laatste als bij tijdperken plaats gehad. Er zijn tijden geweest, en er zullen zoodanigen welligt komen, dat de ontwikkeling der nijverheid zoo snel was, dat zij welligt de toeneming der bevolking vooruitliep. Zoo verkreeg bij voorbeeld in Engeland de voortbrenging, door de uitvindingen van Watt en Arkwright, in het laatst der vorige eeuw eene uitbreiding, waardoor het kapitaal, in de katoennijverheid aangewend, vervierdubbelde in een tijd-
{==406==} {>>pagina-aanduiding<<}
perk, dat de bevolking slechts verdubbelde 1. - Vraagt men wat hiervan het gevolg had kunnen zijn voor de arbeidende bevolking, zoo is het duidelijk, dat zij, bij langzame toeneming, tot ongekenden welstand zoude geraakt zijn, hooge dagloonen erlangd en besparingen gemaakt hebben, tot eenen hoogeren maatschappelijken trap van genietingen en ontwikkeling gekomen zijn, dan zij nog bereikt had, en die haar daarenboven waarschijnlijk met bedachtzaamheid zoude hebben vervuld, om niet weder lager af te dalen. - Vraagt men wat de uitkomst geweest is, zoo moet men met smartgevoel bekennen, dat de toestand der bevolking ten slotte welligt eer verslimmerd, althans niet verbeterd is. De bevolking, en wij verstaan daaronder hier vooral de arbeidende klassen, heeft van zijn grooter aandeel in den maatschappelijken welstand gebruik gemaakt om zich welligt nog sterker uit te breiden dan de bestaanmiddelen. Het geheele voordeel derhalve, door die heerlijke uitvindingen op de krachten der natuur verkregen, in stede van den arbeidenden stand eene beslissende schrede voorwaarts te doen gaan, werd slechts aan het 
onderhoud van grootere massa's besteed, terwijl de eigenlijke toestand der individuën dezelfde bleef. - Wij nemen dit ondertusschen niet alleen in Engeland, maar overal waar, en het verschijnsel is treurig, daar toch de bloei der staten geenszins, gelijk men vroeger meende, gelegen is in het aantal der menschen, maar in den graad van hunne stoffelijke en zedelijke ontwikkeling en welstand.
De betere toekomst der menschheid, waaraan wij, bij alle teleurstellingen, nog geenszins wanhopen, bestaat in eene gestadige uitbreiding van 's menschen heerschappij over zich zelven en over de krachten en vermogens der natuur. Door de eerste onderwerpt hij zijne zinnelijke neigingen aan de uitspraak van rede en zedelijken pligt; door de laatste vermeerdert hij de middelen van zijn bestaan, niet slechts door nieuwe uitvindingen en ontdekkingen, maar ook door het in werking roepen van kapitalen, die dikwerf met geen voordeel aangewend kunnen worden, ten gevolge van de volstrekte onbekwaamheid der arbeiders, maar die, bij meer-
{==407==} {>>pagina-aanduiding<<}
dere kunde, hun eenen goeden werkkring zouden kunnen openen.
Zedelijke en verstandelijke ontwikkeling der lagere klassen zijn alzoo de grondslagen en noodzakelijke voorwaarden voor eene duurzame verbetering van hun lot. Maar ofschoon men hun daartoe de hand behoort te reiken, zoo moeten zij hiervan zelve geheel doordrongen zijn, en moet de verbetering ook van hen uitgaan; elke poging toch, daartoe van buiten aangewend, zonder hunne eigene medewerking, kan slechts tot teleurstelling voeren.
De voorafgaande économische beschouwingen leiden, naar onze overtuiging, tot zeer gewigtige gevolgtrekkingen. Eene eerste is deze: dat de eigenlijke armoede, zoo als wij die omschreven, die uit jaren, ziekten en onvoorziene rampen ontspruit gelenigd moet worden, daar godsdienst en zedekunde dit gebiedend vorderen. En zoude zij bij beschaafde volken, bij natiën, waar nog eenig godsdienstig en zedelijk gevoel heerscht, niet steeds leniging vinden? Men mag dit, ook uit de ondervinding, gerust bevestigend beantwoorden; men mag meer, daar men tevens kan aannemen, dat de voortbrenging der burgermaatschappijen groot genoeg is, om haar vooruit te doen gaan, ook bij dergelijk armenonderhoud op de ruimste schaal uitgeoefend.
Maar het is niet evenzoo gelegen met de overbevolking en het daaruit ontstaande pauperisme in de lagere volksklassen. Het wekt en verdient onze sympathie in minderen graad, daar het grootendeels althans een noodzakelijk gevolg is van 's menschen vrije, maar onbedachte handelingen.
Ondertusschen willen wij ook hier tijdelijke hulp niet uitsluiten, maar men moet bedenken, dat die hulp vooral met oordeel moet aangewend worden en hare natuurlijke grenzen heeft. De wetten der voortbrenging leeren ons dit. Vermeerderen de arbeidende klassen sterker dan de behoefte aan arbeid dit vordert, zoo zullen zij van hun aandeel in de jaarlijksche opbrengst slechter en bekrompener moeten leven. Dit is, gelijk wij zagen, reeds een groot nadeel, daar ellendig en slecht leven den mensch naar ligchaam en geest ten verderve rigt, hem verdierlijkt en verwildert: omstandigheden, die tot verhoogde onbedachtzaamheid en derhalve ook

{==408==} {>>pagina-aanduiding<<}
tot gestadige vermeerdering van zijn geslacht voeren. - Gaat men hierbij echter steeds uit van het denkbeeld, dat die menschen toch moeten geholpen worden, dat niemand in eene welgeordende maatschappij van honger mag sterven, en geeft men hun het zoogenaamde regt om te leven, dat is, met andere woorden, het regt om ten koste hunner medeburgers onderhoud te vorderen, zoo blijven zij zich uitbreiden en worden spoedig zoo talrijk, dat het aandeel in de jaarlijksche voortbrenging, aan de arbeidende klassen toekomende, weldra ten eenenmale ontoereikende is, om in hunne behoeften te voorzien. Men moet dan een gedeelte van het aandeel der beide andere klassen nemen. Deze geven dit van hunne interessen of winsten, en laten, bij te groote vermindering daarvan, hunne nijverheidsondernemingen varen; of van hun kapitaal, waardoor zij en met hen de geheele maatschappij verarmt, daar toch dat kapitaal het fonds uitmaakt, waarop de maatschappij zich beweegt. - Het zal uit het gezegde ook nog duidelijk zijn, dat, wanneer men bij dien onderstand van het anders goede denkbeeld uitgaat, om hem alleen te schenken tegen arbeid, ook daarin eene zonderlinge dwaling ligt opgesloten. Men veronderstelt namelijk, dat arbeid steeds te geven is. Het is ondertusschen zeker, dat jaarlijks in elke maatschappij slechts eene gegevene hoeveelheid voortbrengenden arbeid te verrigten valt, welks vermeerdering afhangt van de vooruitgaande ontwikkeling des menschdoms, van uitvindingen, nieuwe ontdekkingen, enz., maar geenszins van het aantal handen, dat zich daartoe aanbiedt. Ondertusschen, men kan en zal werk verschaffen; maar men bedenke, dat het geen voortbrengende arbeid is, ja, dat, voor zooverre hij met kapitalen geschiedt, welligt aan voortbrengende productie onttrokken, hij eene dubbel nadeelige werking moet hebben. Het wordt dan geene kapitaal vermeerderende, maar eene kapitaal vernietigende werkzaamheid, die doorgaans spoedig gestaakt moet worden, maar, 
indien zij werd doorgezet, tot algeheele verarming der maatschappij zoude voeren. Wij hebben hier in korte trekken aan de natuurlijke oorzaken herinnerd, wier miskenning alle werkhuisstelsels en kunstmatige arbeidverschaffingen zoo jammerlijk deden mislukken.

{==409==} {>>pagina-aanduiding<<}

Alle pogingen derhalve, om armoede en pauperisme te lenigen en tegen te gaan, hetzij ze uitgaan van bijzondere personen, van liefdadige genootschappen, of van staatswege, moeten gegrond zijn op vaste beginselen, aan het wezen der zaak ontleend, door de natuur zelve voorgeschreven. Miskent men deze en wil men door andere middelen, als de daarop gegronde, het kwaad bestrijden, zoo zal men slechts in dwalingen vervallen, en welligt juist tegengestelde nitkomsten erlangen van die, welke men beoogde. - Ja, wij meenen gerust te mogen beweren, dat het gestadig toenemend pauperisme, waarover alom geklaagd wordt, voor een gedeelte kan worden toegeschreven aan onbekendheid met de leeringen, die wij ontwikkelden, of wel aan hare verwaarloozing.
Beschouwt men ons onderwerp uit het ware oogpunt, zoo zal men moeten erkennen, dat de leniging van armoede en pauperisme wel in de eerste plaats een vraagstuk van godsdienst en zedekunde uitmaakt. Beide leggen aan den gegoede verpligtingen op jegens zijne minder begunstigde natuurgenooten. Daaronder bekleedt voorzeker die, om hem in dagen van druk en nood te helpen, eene eerste plaats. Maar het is eene rein zedelijke verpligting, een zoogenaamd officium imperfectum, voor welker al- of niet vervulling de mensch alleen rekenschap verschuldigd is aan eene Hoogere Magt en aan zijn eigen geweten. Men mag den liefdeloozen verstooter der armen, even als den ondankbaren, verafschuwen en vlieden, nooit kan er van de zijde des ongelukkigen, evenmin als van die des ondankbaar bejegenden, een regt bestaan, om hen, die zich aan die ondeugden schuldig maakten, tot de uitoefening hunner zedelijke pligten te dwingen. Tot het wezen der Christelijke liefde behoort juist het geheel vrije en ongedwongene. Zij geeft, waar haar de kreet des jammers in de ooren klinkt; zij geeft uit pligtgevoel; zij geeft uit mededoogen; zij geeft hier veel, dáár weinig, alles naarmate het harte warmer klopt of zich dringender voelt aangedaan. De arme daarentegen weet, dat de zedewet hem in de eerste plaats de verpligting oplegt, om door arbeid en vlijt, door matigheid en zedelijkheid, voor zich en de zijnen te zorgen. Komt hij echter,

{==410==} {>>pagina-aanduiding<<}
zonder eigen toedoen, in ongelukkige omstandigheden; breken kommerlijke dagen voor hem aan, zoo wendt hij zich vertrouwend tot den meer gegoede om hulp en bijstand. Wel weet hij, dat er hier van geen regt aan zijne zijde sprake kan zijn; dat hij niet kan eischen en vorderen; maar dit juist maakt hem demoedig en bescheiden. Uit een zedelijk en godsdienstig oogpunt is de weldadigheid onverpligt, is er aan geen regt van de zijde der ongelukkigen te denken, zonder het Christelijk beginsel zelf omver te stooten, en het denkbeeld van liefde en mededoogen te miskennen. Waar wettelijke verpligting tusschen beiden komt, houdt de Christelijke liefde op te werken. Het is dan ook eene wel bevestigde daadzaak, ons in het onschatbare werk van den Hr. Naville ‘De la charité légale,’ etc., medegedeeld, dat in alle landen, waar wettelijke armenverzorging plaats had, bij hare uitbreiding, de bijzondere liefdadigheid verminderde.
Uit een regtskundig oogpunt is het denkbeeld van regt niet minder te verwerpen. Denkt men zich eene maatschappij in hare kindschheid, zoo kan men aannemen, dat al hare leden even rijk zijn. Eerst langzamerhand worden sommigen door meerdere werkzaamheid of meer geluk rijker dan anderen, en dit klimt ten slotte op tot de grootst mogelijke ongelijkheid. Niemand kan ondertusschen ontkennen, dat alle rijkdommen door arbeid zijn voortgebragt en door arbeid of besparingen vermeerderd. Hoe zoude men nu aan den minder gegoeden een regt op de vruchten van den arbeid en van de besparingen zijns medeburgers kunnen toekennen, zonder de eerste beginselen der regtvaardigheid met voeten te treden? De wet, die dergelijk regt (?) huldigt, wettigt den diefstal en huldigt den straatroof, maar lost daarmede tevens de burgermaatschappij op.
Godsdienst, zedekunde en regt zijn derhalve eenstemmig in hunne uitspraken. Maar, zullen welligt sommigen zeggen, behoort men niet te vragen, wat voor de maatschappij het nuttigste is; kan men, bij de beschouwing van de zamengestelde belangen eens staats, zich wel geheel door dergelijke afgetrokken beginselen laten leiden; is het in de burgermaatschappij niet juist de taak der regering, om die volstrekte leeringen naar bestaande behoeften te wijzigen;

{==411==} {>>pagina-aanduiding<<}
moet zij, in hare zorg voor de veiligheid van personen en goederen, niet liever aan sommigen lasten opleggen, ten einde het belang van allen te behartigen, en is het armenonderhoud reeds daarom niet pligt en taak der regering? Indien men dit nannemen wil, zoo zoude men uit een beginsel van nuttigheid handelen 1. Men zal echter ondervinden, dat, ofschoon de belangen van den staat soms afwijkingen van algemeene regels mogen vorderen, ofschoon men dikwerf op beweegredenen van nuttigheid hebbe te letten, voorzeker nimmer eene afwijking van de voorschriften van zedekunde en regt tot blijvend voordeel zouden kunnen strekken. Het ware belang, het waarachtig nut voor den staat kan onmogelijk gelegen zijn in de erkenning van onzedekundige of onregtvaardige beginselen. Buitendien zal men, om de nuttigheid eens maatregels in het belang des algemeens (de Bruin Kops, p. 301) te beoordeelen, op de meer of min goede uitwerking van dergelijke maatregelen dienen te letten. Dit beslist hier alles, en die beslissing is zeker niet ten gunste der wettelijke liefdadigheid. Kan het daarenboven de taak des staats, d.i. der regering, zijn, te bepalen wie behoeftig is, en wie wat te missen heeft om in die behoefte te voorzien? Is het met hare zorg voor veiligheid van personen en eigendommen bestaanbaar, dat zij van bepaalde klassen belastingen heft, om die aan anderen uit te keeren? Behoort het tot hare attributen, de rol van weesvader, van hofjeshouder, van aannemer van openbare werken, van makelaar tusschen arbeiders en meesters, en wat niet al meer, te vervullen? En hangt dit alles niet consequent te zamen met 
het denkbeeld van staatszorg voor de armen, dat alleen ontspruit uit miskenning van het denkbeeld der zelfverantwoordelijkheid en vrijheid van den mensch? - Bovendien blijkt het onmogelijke eener volkomene staatszorg reeds daaruit, dat zij nooit de eenige, maar altijd slechts eene bijkomende magt is, die zich met de kwaal bezig houdt. De vrije Christelijke liefdadigheid kan door haar nooit geheel gekeerd wor-
{==412==} {>>pagina-aanduiding<<}
den; deze blijft bestaan en naar hare overtuiging werken; ja, de staat is zelfs niet bij magte, om de bedelarij geheel te keeren, iets, wat overigens gewis tot zijne pligten behoort. Eene armenadministratie van staatswege, op welke wijze en hoe stelselmatig ook ingerigt, zal wel de bijzondere liefdadigheid verminderen en verlammen, maar nooit, gelijk men zegt, het veld geheel inhebben, om alles op eenparigen en reglementairen leest te schoeijen. Om tot dit laatste te kunnen geraken, zoude men de uitoefening der bijzondere en kerkelijke liefdadigheid geheel moeten kunnen verbieden en doen ophouden. Dit is natuurlijk ondenkbaar en zoude daarenboven de hoogste onregtvaardigheid wezen. De kerkelijke en bijzondere armenverzorging is eigenlijk de eenige, die op de beginselen onzer godsdienst berust. Het blijkt uit de geschiedenis van het eerste ontstaan der diaconiën. De Christelijke liefde brengt hare onverpligte gaven ten offer, vertrouwt, bij uitbreiding der werkzaamheden, het beheer daarover aan sommige harer leden toe, die daarmede, onder toezigt der gemeente, naar hun beste weten handelen. Dit alles ligt geheel buiten de bemoeijingen der regering, en wij aarzelen niet, alle pogingen van hare zijde, die aan dit stelsel hinderlijk kunnen zijn, verderfelijk en onregtvaardig tevens te noemen. Indien men zich steeds aan het beginsel der Christelijke armenverzorging gehouden had, zou waarschijnlijk het getal der eigenlijke paupers minder uitgebreid zijn geworden. De diakoniën toch zullen wel zuinig en spaarzaam te werk gaan, 
wanneer zij weten, dat men alleen op de gaven der geloofsgenooten te steunen heeft. Maar ongelukkig is dit beginsel verzwakt ten gevolge van het gemakkelijker verkrijgen van onderstand. De diaconiën hebben in de laatste jaren, voor zooverre hunne eigene middelen te kort schoten, daarin niet pogen te voorzien door verdubbelde zuinigheid en door strengheid in het verleenen van hulp, maar vonden bij de gemeentebesturen gereedelijk hulp en te gemoetkoming. Die bereidvaardigheid der gemeenten heeft dan ook wandirectie en onhuishoudelijkheid aan de eene zijde zeer aangemoedigd, terwijl het aan den anderen kant, in de toepassing althans, geschikt is geweest, het vermoeden veld te doen winnen, dat

{==413==} {>>pagina-aanduiding<<}
elk onderstand behoorde te verkrijgen al was het dan ook van staatswege. Dit laatste nu is eene der nadeeligste zijden van allen staatsonderstand en van regeringsinmenging in zaken van armenverpleging. De armen weten zeer goed, dat elke onderstand van bijzondere personen of kerkbesturen liefdewerk is, onverpligte weldaad, vrijwillige en daardoor steeds onzekere hulp. Hoe meer zij, in geval van nood, zich gedwongen zien alleen daarop te steunen, hoe meer zij trachten zullen dien steun niet te behoeven, hoe krachtiger pogingen zij zullen aanwenden, om zelve staande te blijven, in eigen behoefte te voorzien, onafhankelijk te worden van vreemde, onzekere hulp.
De armen weten echter aan de andere zijde, dat, zoodra de staat er zich mede bemoeit, zij ook nog op hulp van anderen dan kerkbesturen kunnen rekenen. Eene hulp, die vrij wat krachtiger is, want zij komt van de regering, en die is immers rijk genoeg. Deze denkbeelden schieten spoedig wortel, en wie zal ontkennen dat zij niet in de laatste tijden een geessel voor Europa zijn geworden? Deze denkbeelden voeren tot luiheid, achteloosheid en gebrek aan voorzorg, en ondermijnen juist het zoo heilzame streven naar onafhankelijkheid en zelfstandigheid.
Daarenboven steunt de geheele leer van die staatszorg voor de armen op het valsche denkbeeld, dat de Staat, als algemeenheid, meer doen kan dan zijne bijzondere leden. Deze alleen kunnen bepalen wat zij jaarlijks aan armenverzorging mogen te koste leggen; de staat of regering kan dit met geene mogelijkheid. De bijzondere personen zullen dien aanslag waarschijnlijk te laag maken, maar dit kan althans aan den nationalen welvaart nooit schaden, terwijl de bemoeijingen van den Staat steeds tot noodzakelijke uitkomst moeten hebben, dat zij meer kapitalen aan de productieve voortbrenging onttrekken, dan met de nationale welvaart bestaanbaar is.
Onderstand van staatswege, en inmenging en regeling der armenzaken door de regering, komt ons derhalve voor onvereenigbaar te zijn met de beginselen van zedekunde, daar het de vrije werking der Christelijke liefdadigheid moet verhinderen, en bij de armen verkeerde gevoelens opwekken;

{==414==} {>>pagina-aanduiding<<}
met de beginselen van regt, die eischen, dat in elke maatschappij een ieder in het rustig bezit zijner goederen gehandhaafd wordt; met de beginselen van voortbrenging en vertering der rijkdommen, die leeren, dat de bevolking zich moet regelen naar bare bestaanmiddelen, en dat geene menschelijke magt, derhalve ook geene regering, de wetten der natuur vermag te veranderen.
Daarenboven wordt het denkbeeld dier staatszorg, die meer en meer in alles op den voorgrond wordt gesteld, te ver getrokken. Men ziet veel te veel voorbij, dat men onder dat onbestemde woord Staat geen eigen wezen, met buitengewone krachten en vermogens begaafd, heeft te verstaan, maar doorgaans alleen de regering, aan het hoofd der burgerlijke maatschappij geplaatst. De hoogste taak van deze is gewis, zooveel mogelijk de veiligheid, welvaart en voorspoed van allen te bevorderen, en de beste wijze, om dit te bewerkstelligen, kan geene andere zijn, dan die van aan ieder de meest mogelijk vrije ontwikkeling van krachten te laten, door slechts te leiden en te besturen, beschermend tusschen beiden te treden waar onregt ontstaan zoude; maar geenszins die van alles te willen regelen en bepalen, van alles, tot de uitoefening van zedelijke pligten toe, aan hare wetten te onderwerpen.
De communistische en socialistische scholen gaan ondertusschen uit van het denkbeeld van alvermogen der regering bij den armenonderstand. Zij kunnen dit welligt doen, omdat zij alle economische beginselen van bevolking en voortbrenging, door ons als onmisbaar tot regt begrip der zaak aangewezen, loochenen of miskennen. Met de miskenning toch van de bevolkingsleer miskennen zij tevens de zedewet, waarop deze gegrondvest is.
Elk heeft regt om te leven. Het is de taak der regering voor de middelen te zorgen. Er moet steeds de noodige hoeveelheid arbeids zijn, om den werkeloozen bezigheid te verschaffen. Elk heeft regt op arbeid. Niet nakoming dezer eischen veroorzaakt ellende onder de lagere volksklassen, en haar jammer is geheel de schuld der regering, die aan hare verpligtingen niet voldoet. Ziedaar de eischen en beschuldigingen van de laatste jaren, door volksbewegingen en oproeren aangedrongen; waaraan men getracht heeft te

{==415==} {>>pagina-aanduiding<<}
gemoet te komen door oprigting van nationale werkplaatsen, door pogingen en stelsels van allerlei aard, die de maatschappij ten slotte slechts verarmd hebben en het onhoudbare dier eischen zonneklaar aangetoond. De oorzaken, waarom al die pogingen moesten mislukken, waarom zij in de toekomst steeds mislukken zullen, zijn door ons nagegaan en uiteengezet. Miskenning en loochening van economische waarheden moest tot teleurstelling voeren. Het was natuurlijk, dat de woordvoerders der socialistische partij, tot het bereiken hunner oogmerken, de waarheid miskenden, terwijl anderen haar welligt niet inzagen; het is duidelijk, dat eene school, die alle zedekunde loochende, die alle eigen verantwoordelijkheid van den mensch wegredeneerde, om hem welligt later te beter als werktuig aan haren wil te kunnen dienstbaar maken, laag viel op de leeringen van een' Engelschen geestelijke, die den grond van 's menschen geluk of ongeluk, ook in het stoffelijke, in den mensch zelven plaatste. Het was in haar belang, die bevolkingsleer bespottelijk te maken en de aanhangers van Malthus droomers en Malthusieins te noemen; de daadzaken en waarheden dier leer hebben zij echter nooit kunnen ontzenuwen; deze zijn juist door de jongste gebeurtenissen op nieuw in het helderste daglicht gesteld.
Met zoo rijken schat van ondervinding en ervaring, ook uit de jongste tijden, hebben ondertusschen bekwame mannen onder ons niet geaarzeld te verklaren, dat zij met vreugde, ingevolge art. 195 der Grondwet, de aanstaande wettelijke regeling van het armwezen hier te lande te gemoet zagen, en dit wel overeenkomstig beginselen, door hen voorgestaan en in het voor ons liggend geschrift ontwikkeld. De grond ondertusschen, waarop zij deze hunne verwachting vestigen, komt ons minder voldoende voor, en wij verwachten juist van den te regt door de schrijvers geroemden ‘scherpen en veelomvattenden blik, van het doordringend verstand, de uitgebreide kennis, en de kracht van geest van zijne Excell. den Minister van Binnenlandsche zaken,’ (bl. viii) geene huldiging van denkbeelden zooals wij die hier aantreffen.
Wij moeten bekennen, dat de beginselen der schrijvers

{==416==} {>>pagina-aanduiding<<}
niet overal even duidelijk zijn uitgedrukt, of dat zij die althans niet overal logisch volgen, hetgeen aan hunne redeneringen en beschouwingen soms iets weifelends en dubbelzinnigs geeft, voor eene goede kritiek moeijelijk. Het is daarbij het verkieselijkste, zich zooveel mogelijk aan hunne eigene woorden en verklaringen te houden.
De schrijvers vangen aan met eene uitvoerige inleiding, waarin zij onder anderen een kort overzigt der geschiedenis van ons armwezen geven. Onze liefdadigheid heeft zich steeds door groote mildheid en vele stichtingen der liefde onderscheiden (bl. 11). Zij werd in het grootste gedeelte des lands door de Diakonie der heerschende, gereformeerde kerk uitgeoefend, en deze nam het armbestuur waar (bl. 14). Bij de omwenteling van 1795 wilden velen den last der algemeene armenverzorging aan den staat zien opdragen. De meesten echter schijnen daarvan afkeerig geweest te zijn; althans eene Wet van 15 Julij 1800, in dien geest, vond zoo geringen bijval, dat zij nooit in werking kwam (bl. 18). De schrijvers roemen de verbeteringen, in het lot der behoeftigen onder de regering van Willem I aangebragt (bl. 20), ofschoon niet alles met even goeden uitslag. ‘Er is toen in korten tijd veel gedaan. Oude instellingen van liefdadigheid werden geëerbiedigd en nieuwe aangemoedigd; de regering gaf bescherming, hulp en medewerking aan openbare pogingen (bl. 20);’ zij maakte nieuwe verordeningen het armwezen betreffende, en toonde derhalve wel, in den geest der schrijvers, dat haar de zaak der noodlijdenden als eene hooge, heilige en gedurige Staatszorg voorkwam (bl. 5). Ondertusschen heeft de wet van 1818 op het onderstandsdomicilie tot de schromelijkste verwarringen aanleiding gegeven; heeft de oprigting der koloniën van weldadigheid tot eene den lande millioenen schats kostende en daarbij mislukte proeve van armen-werkverschaffing gevoerd; terwijl de verhouding der armen tot de overige bevolking, althans van 1822-1831, en derhalve in het tijdperk, dat de geroemde goede maatregelen goede vruchten hadden moeten gaan dragen, van 1 op 11, tot 1 op 9 was geklommen 1.

{==417==} {>>pagina-aanduiding<<}
Voorzeker geene aanmoedigende uitkomsten voor hen, die beweren, dat vermeerderde hulp en tusschenkomst der regering wenschelijk en nuttig is. De schrijvers zullen deze uitkomsten echter waarschijnlijk toeschrijven aan het te weinig stelselmatige van die tusschenkomst. Moeijelijker zullen zij ondertusschen verklaren, waarom het naar hunne gedachten ‘tot groote voortreffelijkheid gekomen stelsel der Fransche openbare armenverzorging (bl. 19)’ zoo weinig in staat geweest is pauperisme en nood te weren, dat het socialisme, en de verbittering tusschen armen en rijken, er ten slotte hooger zijn gestegen dan in eenig ander land.
Het gestadig toenemen der bedeelde bevolking en de klagten daarover gaven aanleiding tot de wetsvoordragten van 1845 en 1847, waarbij van het denkbeeld werd uitgegaan, dat de armenbedeeling zooveel mogelijk ten laste der kerken moet komen. De Heer de Kempenaer was van gevoelen ‘dat ieder voor zich zelven moet zorgen, en wanneer hij daarin niet kan slagen, de hulp van zijne geloofsgenooten, - of van zijne natuurgenooten moet inroepen, maar op eene bedekte wijze, zoodat de Staat daarvan niets merkt,’ enz. (bl. viii, Inl.) Die wetsontwerpen hebben echter om verschillende redenen geen bijval gevonden en worden ook door de schrijvers sterk afgekeurd (bl. 77).
Thans verwachten zij, ingevolge art. 195 der Grondwet, eene betere toekomst. Daarbij toch mag men zich niet bepalen tot het domicilie van onderstand, maar het geheele armbestuur moet door de wet geregeld worden (bl. 8). Wij erkennen, dat het art. der Grondwet gebiedend is, en zien ook in eene wettelijke regeling van het armbestuur geene zwarigheid, daar toch met die woorden nog volstrekt niet is aangegeven, op welke wijze die wettelijke regeling zal plaats hebben, noch tot hoeverre die zich zal uitstrekken.
De schrijvers wenschen die regeling ondertusschen zeer verre uit te strekken en zoo algemeen mogelijk te maken. Zij veroordeelen de ontwerpen van 1845 en 1847, als strekkende slechts ‘om den armenlast zooveel mogelijk van de burgerlijke gemeenten af te schuiven op de Kerkgenootschappen’ (bl, 77). Zij verooordeelen het beginsel, in de aangehaalde woorden van den Heer de Kempenaer vervat,

{==418==} {>>pagina-aanduiding<<}
als een oogluikend bedelstelsel (viii, Inl.). Zij spreken daarom met welgevallen over de pogingen van sommigen, bij de omwenteling van 1795, om den last der algemeene armenverzorging aan den Staat op te dragen (bl. 15).
Dit alles is niet onnatuurlijk, wanneer men zich op het standpunt der schrijvers plaatst, en hunne zienswijze in aanmerking neemt.
Zij gaan uit van het denkbeeld, ‘dat de zaak der noodlijdenden als eene hooge, heilige, gedurige staatszorg moet worden beschouwd’ (p. 5), en verstaan hieronder wel veel meer dan de eenvoudige pogingen der regering nopens armoede en armen, voor zooverre de rust, orde en zekerheid van personen en eigendommen daarmede gemoeid zijn. - Dit blijkt onder anderen uit hunne verklaring, ‘dat het als een eerste regel van staat moet gelden, dat in eene beschaafde maatschappij niemand van gebrek kan of mag omkomen’ (p. 5); welke regel in hunne derde stelling nader aldus wordt aangedrongen: ‘op het beginsel, dat niemand regt heeft op ondersteuning, kan geene goede armenwet gebouwd worden; daartegen toch staat over, dat in een welgeordenden staat niemand van gebrek behoort om te komen (p. 34). Heeft dit toch plaats, zoo is het een gevolg van eenig gebrek in het binnenlandsch Bestuur; even als het blijkt, dat de policie te kort schiet, zoo dikwijls een ingezeten gewelddadig om 't leven wordt gebragt; en laatstgenoemd ongeluk is soms onmogelijk te voorkomen, terwijl honger en gebrek steeds eenigen tijd tot hulpbetoon overlaten’ (p. 75).
Deze uitspraken schijnen vrij stellig, en ademen, wij durven het zeggen, een geheel socialistischen geest. Het regt om te leven (het beruchte droit de vivre) wordt daarin onvoorwaardelijk erkend. Niemand kan of mag, in eene welgeordende maatschappij, van gebrek omkomen. Heeft dit plaats, zoo ligt de schuld niet bij de menschen zelve, die toch wel in de eerste plaats voor hunne bestaanmiddelen behoorden te zorgen, of elkander uit zedelijk pligtgevoel bij te staan, maar bij de regering. Deze behoort derhalve in staat te zijn in voorkomende behoefte steeds te voorzien. Wat behelst deze redenering ondertusschen anders dan ont-
{==419==} {>>pagina-aanduiding<<}
kenning van 's menschen eigene verantwoordelijkheid over zijne daden, en erkenning of veronderstelling van het Alvermogen der regering of van het denkbeeldige wezen Staat? Het noodlottige en volkomen onjuiste en onwetenschappelijke van dergelijke denkbeelden en stellingen is reeds dikwerf aan de Fransche Socialisten voorgehouden, en wij hebben hierboven getracht dit nogmaals in eenige hoofdtrekken te herhalen. Wij behoeven derhalve hierbij niet stil te staan, maar haasten ons, om met vreugde te erkennen, dat de socialistische zienswijze der schrijvers spoedig merkelijke wijzigingen erlangt. Zij deinzen als het ware voor de toepassing hunner eigene beginselen terug, en hoe dikwerf hebben anderen dit niet reeds vóór hen gedaan?
Er ontstaat hierdoor echter in hunne beschouwingen en redeneringen verwarring en inconsequentie.
Terwijl zij op den voorgrond hebben gesteld, dat niemand kan of mag sterven van gebrek, dat de regering daarvoor aansprakelijk is, dat geene armenwet deugt, die het regt op onderstand ontzegt, en daaruit, volgens onze logica, onmiskenbaar het besluit zoude volgen, dat de arme regt heeft om onderstand te vorderen, wordt dit echter door de schrijvers ontkend. Zij verklaren (p. 74), ‘dat de behoeftige geen armbestuur voor den regter kan roepen, en het verleenen van onderstand vorderen;’ en (p. 73) ‘dat de staatszorg voor behoeftigen geenszins beteekent, dat alle gezamentlijk ten laste van 's Rijks schatkist kunnen komen.’ De ontzegging van het regt om onderstand te vorderen wordt zeer juist ontwikkeld (p. 74); maar men stoot ten slotte weder op de verklaring der schrijvers, ‘dat het eene geheel andere vraag is, of de staat in het algemeen en de armenverzorgers in het bijzonder, verpligt zijn onderstand aan behoeftigen te verleenen, of dus dezen, onder zekere voorwaarden en omstandigheden, daarop regt hebben, daargelaten voor dit oogenblik de wijze van dit regt te doen gelden.’ Wij bekennen bezwaarlijk den zin van deze redenering te vatten, maar kunnen toch geene regten en pligten denken, welke voor geene opvordering en tenuitvoerlegging vatbaar zouden zijn. De arme heeft regt of geen regt op onderstand, en van staatswege staat hiertegen over verpligting of geene verpligting.

{==420==} {>>pagina-aanduiding<<}
Maar bestaat het eerste, zoo moet de arme wel degelijk zijn regt kunnen laten gelden, zoo moet hij degelijk de regering kunnen noodzaken hem in nood onderstand te verschaffen. Dit is consequent en werd als zoodanig ook door de Fransche Socialisten geleerd, en in de Engelsche armenwetgeving toegepast. De schrijvers ondertusschen dwalen van hun ‘eerste regt van staat’ geheel af, wanneer zij tot het nemo ultra vires tenetur terugkomen, en alzoo het gebied der idealen met de koude wezenlijkheid verwisselen. Hier toch ‘wordt de onderstand reeds beperkt door de krachten en middelen, over welke de staat of de gemeenten kunnen beschikken’ (p. 35, 84), en genoten onder voorwaarden, door de wet op te leggen. De schrijvers treden daarbij (p. 85) in eene afkeuring van het regt op onderstand en het regt op den arbeid, zoo als het door de Fransche demagogen werd begrepen. Zij zouden het liefst als beginsel over dit onderwerp voorop stellen eene bepaling als die der Fransche Constitutie (p. 75), die verordent: ‘la république (l'état) doit assurer l'existence des citoyens, soit en leur procurant du travail dans les limites de ces ressources, soit en donnant, à défaut de la famille, des secours à ceux qui sont hors d'état de travailler.’ Dit beginsel werd ook uitgedrukt in art. 47 der Staatsregeling van 1798, waarbij echter aan de maatschappij veel onvoorwaardelijker de verpligting tot verschaffing van arbeid aan den nijveren, en van onderstand aan den onvermogenden werd opgelegd. Dergelijke bepalingen zijn ondertusschen, even als verklaringen der regten van den mensch, eigenaardig aan revolutionnaire tijdperken en beteekenen zeer weinig. Wij kunnen het dan ook geenszins met de schrijvers eens zijn (p. 15), dat genoemd art. 47 geen zoogenaamd droit au travail zoude erkend hebben, en alleen eene huldiging geweest zijn van het regt, om 
vrijelijk elke industrie en broodwinning te kiezen, met afschaffing van gilden en privilegiën. Onze vaderen waren in de opgewondenheid eener revolutie niet zoo ontzagchelijk veel wijzer dan de tegenwoordige geslachten.
De schrijvers ondertusschen willen nu, op deze denkbeelden uitgaande, dat het onderhoud, bij gebrek van andere middelen, zoo veel mogelijk van staatswege zal worden

{==421==} {>>pagina-aanduiding<<}
verstrekt, terwijl de behoeftigen zoo spoedig mogelijk in de gelegenheid zullen worden gesteld om te arbeiden (Stell. 10 en 14). De voorschriften, die nu verder in het wetsontwerp volgen, zijn op deze denkbeelden gebouwd.
Wij willen ons tot een kort overzigt daarvan bepalen, om onze voornaamste bezwaren daartegen mede te deelen, zonder in alle bijzonderheden te treden. Na de algemeene beginselen, handelt de tweede afdeeling van het ontwerp over het Armbestuur van Overheidswege (art. 16-32). Dit bestaat uit eene centrale commissie in de hoofdstad des rijks, onder den referendaris of minister van een der departementen van binnenlandsch bestuur; uit provinciale commissiën, in de hoofdplaats van elke provincie gevestigd, en uit plaatselijke commissiën. De leden dier commissiën nemen hunne bedieningen waar, met genot van reisgelden (art. 18, 22; men zie ook art. 27); ook is er bij de plaatselijke commissiën een bezoldigd ambtenaar. - Er bestaat alzoo over het geheele rijk eene hierarchie van ambtenaren, die, onder den minister, met de bezorging van het armwezen belast zijn. Kosten zijn daarvan onafscheidelijk. - De derde afdeeling regelt de verhouding tusschen de staatszorg en die der kerkelijke en bijzondere instellingen van liefdadigheid (art. 33-42). Als beginsel wordt hierbij voorop gesteld, ‘dat geen subsidie van wege den staat, provinciën of gemeenten wordt verstrekt aan kerkelijke of bijzondere instellingen van liefdadigheid.’ Er zijn hierop slechts vier bepaalde uitzonderingen gemaakt. De schrijvers zeggen (p. 115): ‘dat het overbodig is, de onbestaanbaarheid van het thans zoo mild en kwistig toegepaste subsidiën-stelsel met eene goede, openbare armenverzorging te betoogen.’ - In hun stelsel komen de subsidiën ook volstrekt niet te pas, daar elke kerkelijke gemeente, die in eigen nood niet meer voorzien kan, zijne armen en armendirectie aan den staat overdoet (art. 34d). - Wij zijn het hierbij volkomen met de schrijvers eens, dat het subsidiën-stelsel zeer zeker algeheele wijziging behoeft, daar zijne kwistige toepassing juist aanleiding heeft gegeven tot onzuinigheid bij 
en bederf van vele diakoniën, en daardoor tot merkelijke uitbreiding der armoede.
De vierde afdeeling (art. 43-49) handelt over het domi-
{==422==} {>>pagina-aanduiding<<}
cilie van onderstand, waarvoor wordt aangenomen de plaats, waar de behoeftige de laatste zes jaren gewoond heeft. Hier kan hij zich om arbeid of bedeeling bij het openbaar armbestuur aanmelden (art. 44). - Op p. 124 sqq. maakt men gewag van de zwarigheden, die aan de bepaling van het onderstandsdomicilie verbonden zijn. De wet van 28 Nov. 1818, art. 3, nam voor die plaats aan: de gemeente, waar de arme vier achtereenvolgende jaren gewoond had, welke bepaling, volgens de schrijvers, en gelijk trouwens bekend is, in de toepassing tot vele moeijelijkheden, ja, tot ergerlijke misbruiken aanleiding heeft gegeven. Wij zien echter geenszins in, dat het voorgeslagen stelsel dergelijke moeijelijkheden veel zal verminderen. Bij armen zal men toch meestal, ingevolge art. 74, § 2, B.W., de plaats van het werkelijk verblijf, en dat nu gedurende zes jaren, als de plaats van onderstand moeten aanmerken, en dit schijnt met verlenging van twee jaren op hetzelfde neer te komen. De vijfde afdeeling handelt over restitutie van verleenden onderstand, die fons litium bij alle wettelijke bepalingen van onderstandsdomicilie, en daarvan onafscheidelijk.
In de zesde afdeeling wordt gesproken ‘over de zorg voor behoeftigen, die kunnen arbeiden’ (art. 58-77). Zij behelst helst de regeling van eene der verpligtingen, door de schrijvers aan den Staat opgelegd, die namelijk, om aan al zijne burgers, voor zooverre gevorderd wordt, onderhoud te verschaffen als loon van arbeid. Het is niets anders dan eene groote arbeidsregeling voor de geheele maatschappij. De commissiën van armbestuur maken ambachts- of beroepslijsten van alle arbeiders openbaar, die zich bij hen aanmelden (art. 59). Maar wanneer door deze hunne tusschenkomst de overtollige arbeiders toch niet geplaatst kunnen worden (en wij gelooven, dat dit meestal het geval zal moeten zijn), zoo verschaffen zij veldarbeid, huisselijken arbeid, arbeid in werkhuizen (art. 60) en aan werken van openbaar nut. Voor de productie van den huisselijken arbeid worden verlotingen vrijgesteld (art. 62). De Staat legt zoo veel mogelijk nieuwe landbouwende koloniën aan (art. 64), maakt den overtogt naar overzeesche bezittingen gemakkelijk door het geven van vrijen overtogt en leeftogt (art. 65), en laat staats- en provin-
{==423==} {>>pagina-aanduiding<<}
ciale werken aan dijken, wegen en kanalen bij voorkeur door behoeftigen verrigten (art. 66). Is dit alles ontoereikende, zoo neemt men toevlugt tot de werkhuizen en fabrijkmatigen, arbeid, bij voorkeur voor leveranciën ten dienste van leger en vloot. Het loon moet hier beneden den taks van het gewone dagloon blijven, en de wijze van betaling door reglement bepaald worden (art. 69), terwijl nog een gedeelte wordt ingehouden.
Er blijft thans nog eene zorg over voor behoeftigen, die niet kunnen arbeiden, voor de armen, in de beteekenis, die wij daaraan gaven. Hierover handelt afd. VII, art. 78-89. - De staatsonderstand is hier bedeeling aan huis en verpleging in gestichten. Tot de eerste behoort ook geneeskundige hulp, en zorg voor het begraven. In elke gemeente moet verder ten minste ééne inrigting voor behoeftige kraamvrouwen zijn, en zorgt de overheid almede voor vondelingen (art. 90 en 91), ‘ofschoon er geene instellingen mogen worden opgerigt, die het te vondeling leggen gemakkelijk maken.’ De plaatselijke commissiën bevorderen ook de oprigting van Crêches en bewaarscholen, van welke laatsten in elke gemeente minstens één moet bestaan (art. 95). Ook voor godsdienstig onderwijs en zedelijkheid zorgt de overheid (de staat), en worden daartoe livretten gevorderd, die van de betrekking tusschen meesters en arbeiders doen blijken; alle commissiën waken zoo veel mogelijk tegen gebruik van sterken drank; behoeftigen, die in concubinaat leven, worden zoo lang van alle bedeeling en arbeid uitgesloten (art. 106).
De tiende afdeeling behelst bepalingen van straffen en belooningen, die aan armverzorgers en behoeftigen kunnen ten deel vallen.
Eindelijk komt in de elfde afdeeling de voorziening in de kosten van dit beheer voor. En wie zal, na de bovenstaande korte schets, ontkennen, dat die kosten zeer aanmerkelijk zullen moeten wezen? Zij worden gevonden ‘uit collecten, geschenken, bijdragen, renten van vaste goederen en fondsen;’ ‘uit de opbrengst van den arbeid der behoeftigen, terwijl het te kort komende ten laste der gemeenten valt, op welker jaarlijksche begrooting een post in inkomst en

{==424==} {>>pagina-aanduiding<<}
uitgaaf voor het Armbestuur en de armeninrigtingen moet voorkomen’ (art. 121). Ondertusschen, hoe gebiedend hier de onderstand ook wordt bevolen, willen de schrijvers het woord armentaks toch niet uitspreken. ‘Geene belasting mag gemeentelijk speciaal ten behoeve der armenverzorging geheven worden.’ Men zal de directe of indirecte gemeentebelastingen slechts zoo hoog opvoeren, dat er het armenonderhoud uit kan gevonden worden (art. 122). Daarenboven kan de staat nog in de kosten van daarstelling en eerste oprigting van werkhuizen te gemoet komen en contracten aangaan met ondernemers van groote werken, van landbouwkundige en industriële ondernemingen, om die aan de armenverzorging dienstbaar te maken (art. 128).
Wij gelooven uit het aangevoerde als het gevoelen der Schrijvers te mogen aannemen, dat de Staat gehouden is in het onderhoud zijner hulpbehoevende burgers te voorzien, ofschoon binnen de grenzen der mogelijkheid. Wanneer wij deze zachtste verklaring volgen, blijven er nog schier onoverkomelijke zwarigheden tegen het stelsel bestaan. De mogelijkheid der regering om bestaanmiddelen aan te wijzen, strekt zich natuurlijk nooit verder uit dan die der bijzondere personen, en wij zagen, hoe het ook voor dezen van vaste natuurwetten afhangt. De Staat kan derhalve voor eene toenemende armenbevolking geene nieuwe middelen scheppen; het eenige wat hij vermag, is de verhouding in de verdeeling des rijkdoms tijdelijk eenigzins te veranderen, door van den gegoede te nemen, wat hij den behoeftige schenkt. Er heeft hierbij, gelijk wij aantoonden, onregt plaats; de Staat randt het eigendomsregt aan, en legt daarmede den grond, om dat regt later geheel te zien loochenen door hen, in wier belang hij het geschonden heeft. - Maar wij laten de vraag des regts daar, en aannemende, dat de Staat aldus handelt; vragen wij: waar zijn voor den Staat de grenzen der mogelijkheid, om aan zijne duurste en heiligste pligten te voldoen, en hoe zal hij die grenzen kennen? - De bijzondere liefdadigheid kent die grenzen zeer goed; de Staat kan ze niet bepalen. Er is echter nog meer! Steunende op het beginsel, dat het de eerste pligt van den Staat is, om in haar onderhoud te voorzien, vermenigvuldigen zich de arbeidende klassen, en

{==425==} {>>pagina-aanduiding<<}
wordt het getal der hulpbehoevenden hoe langer hoe grooter. Zal de Staat hier nu een grens bepalen? Zijne eigene beginselen verbieden dit, terwijl de nuttigheidsleer, waaruit men aanvankelijk die beginselen huldigde, er zich mede tegen verzet, daar de rust en veiligheid van eigendommen en personen, thans nog meer dan vroeger, van die vermeerderde getallen paupers gevaar loopen. De regering weet derhalve de grenzen niet, tot hoeverre zij gaan kan, en, wat heilloozer is, zij kan niet terugtreden op den eenmaal ingeslagen weg. Dan wordt men medegesleept naar een toestand, zoo als Naville ons die uit de armengeschiedenis der Zwitsersche kantons schetst: ‘Le gouvernement a défendu de porter la taxe, sans son consentement exprès, au-dessus de la moyenne des taxes de 1813, 1814 et 1815. Mais que peuvent les volontés des hommes contre la force des choses? La misère et la taxe n'ont cessé d'augmenter; les progrès du paupérisme ménacent les propriétés et les personnes; chaque année, un grand nombre de familles sont réduites à s'expatrier pour chercher ailleurs des moyens de subsistance; il est enfin des districts dont les bourgeois, pour échapper aux charges énormes que la charité légale leur impose, renoncent à leur droit de bourgeoisie,’ enz. 1 Wij vragen het nogmaals, waar zijn de grenzen voor die staatszorg? Daar, waar de wetten van voortbrenging en verdeeling des rijkdoms verbieden verder te gaan; daar, waar hare verwaarloozing en kwetsing de bronnen van den nationalen voorspoed beginnen aan te tasten; daar, waar vele gegoeden arm zijn geworden, om in den nood der armen te helpen voorzien, waar de landerijen 
niet meer bebouwd worden en de mijnwerken verlaten, omdat hunne bewerking de verhoogde kosten der armenlasten niet konden opbrengen 2; of wel daar, waar allen even arm zijn geworden, in den staat van het wettelijk communisme? - Staatszorg binnen de grenzen der mogelijkheid is een klank zonder zin of kracht, of van veruitziende gevolgen en vreeselijke beteekenis. Wij vreezen het laatste volgens de zienswijze der schrijvers. Bij hen toch ligt het denkbeeld van onderstandsregt, gebouwd op het

{==426==} {>>pagina-aanduiding<<}
levensregt, ten grondslag der wetgeving. Zij mogen die denkbeelden op den achtergrond hebben geschoven; zij mogen zich zelve hebben trachten te overreden, dat het onverschillig was, welke beginselen men in de wet aannam, ‘dat het vrij wat meer zegt, de praktische toepassing eener goede theorie te geven, dan haar in schoone woorden te ontwikkelen, maar voor de uitvoering terug te deinzen’ (bl. 77), hunne wetsbepalingen getuigen van eene verkeerde theorie, getuigen van socialistische dwalingen. Aan de vrije liefdadigheid wordt wel haren werkkring opengelaten, aan diaconiën vrijheid van handelen toegekend, beiden op hooge waarde geschat, maar het is toch duidelijk, dat de schrijvers, even als de Heer de Bruyn Kops 1, een staats-armenonderhoud verre verkieselijk achten, als beter georganiseerd en gereglementeerd kunnende werken. Vandaar de gemakkelijkheid, waarmede de diaconiën zich zullen kunnen oplossen en hunne armen aan de gemeenten overdoen, om alzoo het staats-armbestuur in plaats van het bijzondere te stellen. Men lette ook nog op het groote voordeel, waarmede de Staat hier boven de bijzondere armbesturen zal werken, daar elke gemeente een burgerlijk armenbestuur bezit, dat door belasting onbepaald in zijne tekorten voorziet, terwijl de diaconiën natuurlijk alleen op vrijwillige bijdragen kunnen rekenen. Dit wordt te noodlottiger, wanneer men bedenkt, dat, volgens de 
regelen van voortbrenging en verdeeling des rijkdoms, slechts een zeker gedeelte van het jaarlijksch inkomen tot liefdadige oogmerken wordt en kan worden afgezonderd en dit in de eerste plaats aan de belasting wordt uitgekeerd. Naarmate nu deze verhoogt, vermindert derhalve het aandeel der bijzondere liefdadigheid. Het volgt alzoo uit elke armenwetgeving met armenbelasting, dat de bijzondere liefdadigheid hoe langer hoe meer verdwijnt en voor de wettelijke plaats maakt. Langzame kwijning en ondergang van alle di-
{==427==} {>>pagina-aanduiding<<}
aconiën en van bijzondere liefdadigheid moet, naar onze gedachten, uit de beginselen der conceptwet voortvloeijen. En dit is geene bloote redenering, het is eene overtuiging op vroegere ondervinding gevestigd. In Engeland verminderden de gaven der bijzondere personen, naarmate de belasting klom. In Schotland bestaat er veel minder weldadigheid in de oorden, aan de belasting onderworpen, dan in die, waar zij niet geheven wordt. Het enkele voorstel, om haar in eene gemeente in te voeren, deed er de kerkelijke collecten tot op de helft verminderen. Evenzoo gaat het in Nassau en Bern, terwijl men te Lucern aan hen, die vrijwillige gaven voor ongelukkigen vragen, antwoordt: ‘wij hebben krachtens de wet gegeven en kunnen niet meer geven 1.’
Zoo bewijst dan de ondervinding, dat de wettelijke armenverzorging de schoonste gevoelens van ons hart verstikt, de uitoefening van de edelste voorschriften van godsdienst en zedekunde verhindert en verlamt, om daarvoor eene koude reglementaire zorg in de plaats te stellen.
De bepalingen nopens het domicilie van onderstand, of liever het aannemen daarvan, toonen verder, dat men geheel de wettelijke liefdadigheid bedoelt. Te regt zegt Naville (II, bl. 68): ‘On s'achemine à la taxe, ou plutot on l'établit implicitement, lorsqu'on institue le domicile de secours. En effet, à l'obligation qu'ont les habitans d'un territoire déterminé de secourir les pauvres de leur ressort, correspond le droit de ses pauvres à être assistés par eux.’ En wat volgt er anders uit art. 26 der conceptwet, bepalende, dat in iedere gemeente eene plaatselijke commissie van armbestuur is, in verband met art. 44, 't welk den behoeftige, ter erlanging van arbeid of bedeeling, naar het openbaar armbestuur zijner woonplaats verwijst. Ter erlanging van bedeeling kan hij zich bij geen ander armbestuur aanmelden, derhalve wel bij het genoemde en zoude dit hem thans kunnen afwijzen, indien hij slechts niet in de uitzonderende bepalingen van art. 106 valt? Het zoude noch met de beginselen der conceptwetgevers, noch met het geheel hunner wettelijke bepalingen zijn overeen te brengen.

{==428==} {>>pagina-aanduiding<<}

Daarin vallen ons nog bijzonder in het oog het volkomen ingerigte arbeidstelsel, en de niet genoemde, maar aanwezige armentaks.
De geheele VIde afdeeling der conceptwet is het bestendig en noodzakelijk uitvloeisel en aanvulsel van elk stelsel der wettelijke liefdadigheid. De Staat verleent onderhoud aan den behoeftige, maar vordert daarvoor arbeid. De schrijvers dringen daarop aan (bl. 135), zoo ook de Heer de Bruin Kops. Het denkbeeld is daarenboven zeer schoon, en voor zooverre de toepassing welligt uit kan gaan van de bijzondere liefdadigheid, welligt wenschelijk. Voor zooverre die echter van staatswege uitgaat en door eene armentaks gerugsteund wordt, komt de zaak ons hoogst bedenkelijk voor. De schrijvers hechten aan de gevolgtrekking, uit de bepalingen der C.P. ontleend, ‘dat, waar de Staat de bedelarij van valide personen wil straffen, zij ook reeds daarom elk de gelegenheid behoort te verschaffen, om te kunnen arbeiden’ (bl. 136); terwijl ook de Heer de Bruin Kops (bl. 280) deze meening huldigt. Andere schrijvers kwamen door deze overweging tot het tegenovergestelde besluit, dat men de bedelarij geheel straffeloos moest dulden 1, hetwelk altijd nog beter was dan het aannemen eener wettelijke armenverpleging. Welligt redeneert men hierbij al te consequent of maakt men eene valsche gevolgtrekking. De regering of Staat kan, noch onder een stelsel van vrije liefdadigheid, noch onder dat der wettelijke armenverpleging, het bedelen geheel tegengaan. Vermindering daarvan is afhankelijk van de zedelijkheid en van het verstand der individuën en vooral van hen, die geven en weldoen. Indien niemand den openlijk bedelende meer gaf, er zouden spoedig geene bedelaars meer zijn. Bedelen in stilte, het zoeken om liefdegaven bij geloofsgenooten, zou bij vrije weldadigheid meer plaats vinden, en de regering zou daar niet tusschen beiden kunnen of moeten komen. Maar zoodra de bedelarij, als handwerk, in de maatschappij optreedt, wordt het een maatschappelijk kwaad, en 
moet het om der gevolgen wille beteugeld en gestraft worden. Volgt hieruit echter, gelijk men beweert, dat de Staat bij dergelijke strafbedreiging zoude moeten zeggen: ‘indien gij bedelt, omdat gij voor u

{==429==} {>>pagina-aanduiding<<}
zelven geen onderhoud kunt vinden, zoo zullen wij het u verschaffen?’ Zoude de Staat, om een kwaad te keeren, eene onmogelijke en onredelijke verpligting op zich moeten nemen? De beantwoording der vraag hangt af van den werkkring, dien men der regering stelt. Uitgaande van den regel, dat elk in eigen behoefte moet voorzien, dat elk zich op de meest ongedwongene wijze tot zijne geloofsgenooten kan wenden, komt het ons voor, dat de Staat openlijke bedelarij in het belang der publieke orde kan en moet straffen, zonder zich verpligtingen te zien opleggen, die de geheele maatschappij kunnen omkeeren.
Wij brengen hiertoe het georganiseerde werkhuis-stelsel, waarbij de schrijvers nog van het denkbeeld uitgaan, dat zulks voor den Staat voordeeliger is dan bloot onderhoud, daar de arme daardoor van enkel verbruiker (een onvruchtbaar wezen) tot een nuttig lid der maatschappij hervormd wordt, die den nationalen rijkdom vermeerdert (bl. 136)! Wij gelooven, dat de lessen der ondervinding, in alle tijden, in alle landen, en bij alle volken, op de overtuigendste wijze aantoonen, dat er geen duurder armenonderhoud denkbaar is, dan in werkhuizen en bij arbeidverschaffingen. De verhouding tusschen de opbrengsten der liefdadige gestichten en hunne kosten van onderhoud geven hiervan eenig denkbeeld. Die verhouding was in 1817, dooreengerekend, de volgende: in Engeland als 1 tot 13; te Edimburg als 1 tot 10; te Dresden als 1 tot 9; te Venetië als 1 tot 11; in de Nederlanden in 1828 als 1 tot 18; in Triest in 1832 als 1 tot 21; in Florence in 1835 als 1 tot 16; in New-York als 1 tot 21 1. Het onderhoud der armen in het werkhuis der Diaconie te Groningen bedroeg over 1846 per hoofd ƒ 61½; terwijl de Diaconie-onderstanden over de geheele provincie Drenthe, gedurende dat jaar, per hoofd slechts ƒ 11 beliepen 2! - Maar waartoe verdere cij-
{==430==} {>>pagina-aanduiding<<}
fers aangehaald, om iets te bewijzen, waaraan niemand bijna meer behoorde te twijfelen? Of moet men nog herinneren aan onze koloniën van weldadigheid, aan de ateliers 
nationaux, aan de menigte werkhuizen, hier te lande en elders opgerigt, en na korter of langer tijd onder hunne eigene lasten bezweken? Herinnert men zich niet aan de pogingen der algemeene armen-commissie voor het Departement Holland, in 1804 benoemd? Zij meende algemeen nieuwe werkinrigtingen te moeten tot stand brengen, die dan ook te Rotterdam, Heusden, Schiedam, Amsterdam, Enkhuizen, Maassluis en 's Hage werden gevestigd; maar allen waren na het verspillen van aanzienlijke kapitalen, in 1816, op slechts twee na, te gronde gegaan 1. Moet men nog wijzen op de aanvankelijk goede, vervolgens geheel omgekeerde, resultaten der werkhuizen, in 1833 en 1834 in vele gemeenten van Vriesland opgerigt, en waarop in 1844 de Heer Mees reeds ernstig de aandacht vestigde 2? Te regt zegt dan ook Naville (I, bl. 255): ‘Si l'on réceuillait dans les divers ouvrages qui ont paru sur ce sujet les noms de toutes les institutions industrielles de charité qui ont péri, à eux seuls ils formeraient un volume.’
Zullen nu welligt de schrijvers die herhaalde mislukkingen, die gedurige teleurstellingen daaraan wijten, dat hun stelsel niet algemeen en dikwerf niet van regeringswege werd toegepast? Wij zouden antwoorden, dat, indien pogingen op kleiner schaal, en onder het steeds meer waakzame toezigt van genootschappen of menschenvrienden ondernomen, reeds zoo slechte vruchten droegen, dit nog veel meer bij dergelijke ondernemingen in het groot het geval zal zijn. De bewijzen hiervan bestaan trouwens in onze koloniën van weldadigheid, die millioenen schats hebben gekost en welligt nog kosten zullen; in de ‘Ateliers nationaux’, op de grootst mogelijke schaal aangelegd, die juist daardoor (onafhankelijk van alle politieke omstandigheden) reeds terstond zouden hebben moeten worden opgeheven. Of zullen de schrijvers al die mislukkingen en teleurstellingen op rekening stellen van slechte inrigting, zor-
{==431==} {>>pagina-aanduiding<<}
geloos en ondoelmatig beheer, en zich durven vleijen, dat dit alles onder hun stelsel zal te vermijden zijn, en daardoor, wat vroeger noodlottig werkte, thans ten goede zal strekken? Het is mogelijk dat dergelijke hoop hen bezielt, maar ons komt zij hersenschimmig voor, althans niet goed genoeg gevestigd, om daarop eene armenwetgeving te bouwen.
Het ontbreekt echter niet aan oorzaken en redenen, die ons volledig aantoonen, dat kunstmatige arbeid tot noodlottige en teleurstellende uitkomsten voeren moet. Maar zullen wij daaromtrent in beschouwingen behoeven te treden na den arbeid van eenen Naville en het aan dit onderwerp opzettelijk toegewijd, hoogst wetenschappelijk en verdienstelijk onderzoek van den Heer W.C. Mees? werken, die voorzeker aan de schrijvers der conceptwet niet onbekend zijn, ofschoon zij zich daarmede volstrekt niet schijnen te kunnen vereenigen. De Heer de Bruin Kops heeft die oorzaken zeer wel zamengevat, en erkent (bl. 291), ‘dat armenarbeid onmogelijk met de vrije nijverheid kan mededingen.’ Bij armen-nijverheid mist de bestuurder of ondernemer van nijverheid den prikkel van het eigenbelang en daarmede de drijfveer tot waarachtige behartiging der zaak. Die nijverheid is daarenboven gereglementeerd en aan knellend toezigt onderworpen. Die nijverheid wordt verrigt door ongeschikte arbeiders, die de vrije nijverheid, wegens hunne onbekwaamheid, reeds heeft uitgestooten. Wij voegen er nog bij: die arbeid, vooral voor zooverre zij fabrijkmatig is, ontzedelijkt de arbeiders en niet minder hen, die daarnevens van vrije nijverheid leven. Die arbeid levert producten, waarnaar geene genoegzame navraag bestaat, die daarom beneden den marktprijs verkocht moeten worden, en alsdan de vrije nijverheid vernietigen; of, die met de laatste niet kunnende mededingen, in de winkels bederven, tot groot nadeel voor de kunstmatige nijverheid. Die arbeid geschiedt ten slotte met kapitalen, door de armentaks bijeengebragt, maar daardoor onttrokken aan het voortbrengend kapitaal der natie; aan het fonds, dat de vrije nijverheid jaarlijks aanwendt om zijne opbrengsten te vergrooten en daarmede mogelijkheid tot hare uitbreiding te erlangen; aan het fonds derhalve, waarvan de vooruitgaande ontwikkeling en bloei der geheele maatschappij afhangt. Die armenarbeid vernietigt alzoo kapitalen

{==432==} {>>pagina-aanduiding<<}
ter voortbrenging bestemd; hij leeft en voedt zich uit de levenssappen der maatschappij; hij is, op groote schaal toegepast, een worm, die doodend aan haar harte knaagt.
Maar al die bezwaren ‘moeten toch niet weerhouden van het beginsel; het onderhoud worde alleen tegen arbeid verschaft.’ Indien die uitspraak van den Heer de Bruin Kops (bl. 293) waarheid behelst, zoo bewijst zij, meer dan iets anders, dat hij van een verkeerd beginsel is uitgegaan. - Wat zal men echter, na het aangevoerde, nog te denken hebben van de verklaring onzer schrijvers (bl. 137), ‘dat men te vaak, aan de uitvoerbaarheid van zoodanige werkverschaffingen twijfelt, maar bij ernstigen toeleg zal bevinden, dat deze wijze van armverzorging, op zich zelve zeker alleen wenschelijk, op den duur ook de minst kostbare en de meest doelmatige zijn zal?’ Voorzeker aan geene verdere wederlegging, maar aan het ‘ubi adsunt rerum testimonia non opus est verbis!’
Er is slechts een geval, ook door den Heer Mees in het IVde Hoofdstuk van zijn werk behandeld, waarin een bepaald werkhuisstelsel althans tijdelijk nuttig zoude kunnen zijn. Om namelijk uit een geheel bedorven toestand tot een beter te geraken. Men zoude dan werkhuizen over het geheele land moeten hebben, om alle armen in op te nemen. Maar deze opname zoude onder zoodanige harde en bezwarende voorwaarden moeten geschieden, dat niemand daarvan, dan in den allerhoogsten nood, gebruik zoude maken. Zulke oorden worden dan eigenlijk niet veel meer dan strafplaatsen van bedelaars. En zal dergelijke poging kans hebben van slagen, zoo zoude men de zekerheid moeten bezitten, dat er buiten die instellingen geen armenonderhoud plaats had. Te regt toch zegt de Heer Mees, ‘dat, wanneer men ook eenvoudige bedeelingen toelaat naast de werk-inrigting,.... het doel van den maatregel geheel gemist wordt’ (bl. 208). - En hoe zoude men dit in ons vaderland, waar de bijzondere en diaconie-liefdadigheid nog zoo uitgestrekt is, kunnen verhinderen? Onze schrijvers schijnen dit ook niet te bedoelen. Daarenboven zoude dergelijke maatregel, naar onze gedachten, meer een maatregel van overgang moeten zijn, om de lagere klassen te dwingen van op eigene krachten te leeren steunen. De uitkomst zal daarenboven nog altijd onzeker blijven en het voorbeeld van

{==433==} {>>pagina-aanduiding<<}
Engeland doet hierin geenszins bevredigende resultaten te gemoet zien. Het is bekend, hoe het armenonderhoud daar jaarlijks grootere sommen vorderde, en hoe het in 1834 tot ƒ 84,000,000 geklommen was. Men zag, dat hierin verandering komen moest, die dan ook in het leven werd geroepen door Statute 4 and 5, William 4, Ch. 76. Daarbij ging men uit van het denkbeeld, om den onderstand te verleenen, maar onder de meest bezwarende voorwaarden. Daartoe werden werkhuizen aangewezen en mogt geene hulp buiten die stichtingen verleend worden (no outdoor relief). Het onmiddellijk gevolg daarvan is geweest, dat vele armen zich aan den arbeid hebben begeven, en de jaarlijksche sommen, voor onderhoud benoodigd, verminderd zijn. In de jaren 1830-1834 bedroegen de kosten gemiddeld ƒ 81,055,80; in 1835-1841 ƒ 55,126,620 1. Maar de latere jaren schijnen die aanvankelijk goede verwachtingen in het geheel niet te regtvaardigen. Terwijl het in 1837 slechts ƒ 48,000,000 bedroeg, was het in 1848 tot eene som van ƒ 74,169,180, en in 1849 tot die van ƒ 69,515,550 teruggekeerd, waarbij men vooral niet uit het oog moet verliezen, dat de vermindering over het laatste jaar aan eenen zamenloop van gunstige omstandigheden wordt toegeschreven 2. De waarschijnlijke oorzaak hiervan is, dat een uiterst streng stelsel op den duur niet is te handhaven, en dat er buiten de werkhuizen toch ook op gemakkelijker voorwaarden geholpen wordt. Hetzelfde verschijnsel heeft bij ons in 1834 de werkhuizen in Vriesland doen mislukken. Men mag derhalve wel vragen of het geene wanhopende zaak is, het nogmaals op groote schaal te beproeven 3.
Wij hebben nog ten slotte gewezen op de niet aldus genoemde, maar in de conceptwet aanwezige armentaks. Men zoude zich hiervan toch een geheel verkeerd denkbeeld maken, indien men meende, dat deze alleen door de grondeigenaars, of bij wijze van opcenten op grondbelasting, te vinden is. In Engeland was het eerste het geval, behoudens vele uitzonderingen en vrijstellingen 4. In Zweden, waar het

{==434==} {>>pagina-aanduiding<<}
Engelsche stelsel heerscht, vindt men de kosten hoofdzakelijk uit belastingen, geheven naar verhouding van de bestaanmiddelen der belasten 1. In Pruissen bestaat geene wet, die verlof geeft tot het heffen van belastingen tot onderhoud der armen. Zijn bijzondere gaven niet toereikende, zoo kan de regering geld voorschieten, uit fondsen voor andere oogmerken bestemd 2. In Frankrijk worden de noodige fondsen meestal gevonden door octrois, die op alle voorwerpen van levensnoodwendigheid betaald worden. Te regt zegt dan ook Porter, dat dit stelsel niet anders van het Engelsche verschilt dan in den vorm, daar men de armentaks in Engeland als directe, in Frankrijk als indirecte belasting betaalt. - Volgens de conceptwet zal er op de gemeentelijke begrooting zelfs geene sprake van eene eigenlijke belasting voor de armen zijn. Daarop zal slechts eene post van inkomst en uitgaaf voor het bestuur der armen-inrigtingen moeten voorkomen. Naarmate nu de werkhuizen met meer of minder verlies hebben gearbeid, de regeringszorg meer of minder uitgestrekt is geweest, worden de directe of indirecte gemeente-lasten zooveel verhoogd als noodig is. In de gevolgen heeft men alzoo eene volkomene armenbelasting, daar het hier niet op de wijze van heffing, maar op de daadzaak aankomt, of er door belasting of opcenten in armenbehoefte voorzien wordt. Staat, provinciën en gemeenten kunnen ook nog (volgens art. 128) contracten aangaan dienstbaar aan armenverzorging. De gelden, die ten gevolge hiervan in allerhande gewaagde of roekelooze ondernemingen kunnen verspild worden, zullen derhalve ook op de gemeentelijke budgets komen onder de rubriek armoede. Wij zien in deze bepaling groote zwarigheden, en eene wijde fenestra geopend voor knoeijerijen en bedrog. Ondertusschen zal er alzoo niet slechts armenbelasting van wege gemeente en provincie bestaan, maar 
daaraan ook eene rubriek op de Staatsbegrooting moeten worden aangewezen. De Staat toch kan in de daarstelling van werkhuizen en gestichten voorzien (art. 127); hij kan contracten sluiten met ondernemers van

{==435==} {>>pagina-aanduiding<<}
landbouwkundige en industriëele ondernemingen (art. 128); hij zoude de fabrieken in de koloniën van weldadigheid kunnen besturen en elders dergelijke oprigten (bl. 140). Voor dit alles is geld een eerste vereischte en doet zich de vraag op, of dit daartoe bij speciale wetten zal verstrekt worden, of slechts als algemeene rubriek der begrooting goedgestemd.

Wij hebben, naar onze overtuiging, aangetoond, dat de conceptwet de wettelijke liefdadigheid in den uitgestrektsten zin bedoelt en wil toepassen. Wij hebben tevens pogen aan te toonen, dat deze in strijd is met de beginselen van zedekunde, regtvaardigheid, wetenschap en welbegrepen staatsbelang. Maar hoe dan, zonder uitgebreider hulp en grootere pogingen, te voorzien in de behoeften van het oogenblik; hoe te voldoen aan de eischen van steeds talrijker wordende geslachten? - Wij verklaren het nogmaals, wij roepen het bij vernieuwing toe, wij drukken het aan iedereen op het hart: volstrekt nooit door toepassing van een stelsel, dat alom reeds de wrangste vruchten heeft gedragen, dat in Zweden het pauperisme veel sterker dan de bevolking deed toenemen 1, op vele plaatsen, in 20 jaren, de taks in de verhouding van 1 tot 12 vermeerderde, haar in Stokholm (1737 tot 1825) van 8,565 frs. op ongeveer 2,875,000 frs. bragt; dat in Zwitserland, in sommige kantons, de kosten van het armenonderhoud verzestigvoudigde; dat in Engeland, in het jaar 1834, ⅙ van de zuivere inkomsten der onroerende eigendommen verslond; dat, in het vooruitstrevende Noord-Amerika, overal waar men het toepaste, de armenlasten schrikbarend vermeerderde 2; dat in Denemarken, en helaas, waar niet elders! ‘het hart van den arme verhardde, hem doende vragen met al die aanmatiging, welke een wettelijk regt op onderstand bij hem doet ontstaan; terwijl er geene dankbaarheid meer is voor hetgeen ontvangen wordt, en de giften met weêrzin en onwil worden uitgereikt 3!’

{==436==} {>>pagina-aanduiding<<}

De kundige Porter vraagt, nadat hij den staat van het pauperisme in verschillende landen nagegaan, en den toestand van Holland daarbij als zeer ongunstig geschetst heeft, waaraan dit wel mag zijn toe te schrijven? Het antwoord op die voor ons zoo hoogst gewigtige vraag is, ‘het bestaan van zoovele duizende instellingen tot ondersteuning der armen 1.’ Dit antwoord is te merkwaardiger, omdat men bijna overal hetzelfde verschijnsel bespeurt. Naarmate de instellingen van liefdadigheid toenemen, naarmate de gaven om de armoede te lenigen vermeerderen, vermeerdert ook het getal der hulpbehoevenden, of hulpverlangenden.
Daadzaken bewijzen het gezegde, en er is daarvoor eene reden te geven. Naarmate men gelegenheden vermeerdert, en de middelen uitbreidt, om ten koste van anderen te leven, om van de zorg voor eigen bestaan ontslagen te zijn, vindt men een steeds toenemend aantal lieden, die daaraan de voorkeur geven boven eigen pogen, ook waar zij dit zouden kunnen aanwenden. Het is een aan vele menschen als ingeschapen zucht tot luiheid en achteloosheid, die hiertoe voert. Zouden echter uit deze beschouwingen geene gewigtige leeringen voor ons onderwerp zijn af te leiden? Volgt er niet uit, dat, bij eene langzame inkrimping en beperking van pogingen en gaven, ook het pauperisme zoude verminderen? Moet deze weg niet worden ingeslagen, wanneer men ziet, dat de tegengestelde ten verderve voert? Wij voor ons gelooven, dat deze vragen bevestigend moeten beantwoord worden, ofschoon wij daarmede tot het schijnbaar ongerijmde besluit geraken, dat men, om aan grootere eischen te voldoen, geringer middelen moet aanwenden. De ongerijmdheid is echter slechts schijnbaar, terwijl wij, wat het wezen der zaak betreft, hier welligt minder van de schrijvers der Conceptwet verschillen dan zij zelve gelooven. Wat toch bedoelen zij met hun arbeid geven onder strenge bepalingen anders dan de Engelsche wetgevers van 1834? Immers in de eerste plaats, de paupers te dwingen tot eigen arbeid en zorg voor zich zelven? Hetzelfde doel beoogen ook wij. Maar, terwijl wij aan-
{==437==} {>>pagina-aanduiding<<}
toonden, dat het stelsel der schrijvers juist het omgekeerde van hunne bedoeling zal uitwerken, gelooven wij dit bij onze denkbeelden te kunnen vermijden.
Wij, zouden meenen, dat men het stelsel der wettelijke liefdadigheid voor goed behoort te laten varen. Maar de toepassing van dit denkbeeld vereischt behoedzaamheid. De landen toch, waar het stelsel diepe wortelen heeft geschoten, zullen welligt niet dan met de grootste moeite daarvan te verlossen zijn, terwijl het overal, waar de wettelijke verpleging geheel of gedeeltelijk is aangenomen, tot vele zwarigheden zal aanleiding geven. Het zal wel door niemand ontkend worden, dat ons Vaderland gedurende de laatste jaren de facto meer en meer aan de wettelijke liefdadigheid is onderworpen geworden. Eene der hoofdoorzaken hiervan, ook door de schrijvers aangewezen, was voorzeker, zooals wij vroeger reeds aanmerkten, de milde toepassing van het subsidiestelsel. Hierdoor zijn vele armbesturen onzuinig en onhuishoudelijk geworden; het heeft op hen denzelfden invloed uitgeoefend, dien de wettelijke onderstand op den arme heeft. Door dit noodlottig stelsel zijn meer en meer diaconiën gesubsidieerd geworden en geheel of gedeeltelijk onder de gemeentebesturen geraakt. Hierdoor is in vele gemeenten de regeringszorg geheel in plaats van die der diaconiën getreden, zijn in anderen de zoogenaamde gecombineerde armbesturen ontstaan. Het is klaar, dat dit stelsel tot oplossing der diaconiën en tot invoering der staatsliefdadigheid, onder hare slechtste gedaante, strekken moet. Dit subsidiestelsel moet bestreden en vernietigd worden.
Om derhalve tot wezenlijke en duurzame verbetering te geraken, moet men de algeheele onafhankelijkheid der diaconiën op den voorgrond stellen, om voortaan aan dezen de zorg voor de armen harer gezindheid op te dragen. Zij zijn daarbij natuurlijk vrij dit op zoodanige wijze te doen als zij zulks goedvinden, waarmede echter zeer wel bestaanbaar is het opleggen van zekere lasten in het belang van het algemeen, zooals, bij voorbeeld, het geven van een jaarlijksch statistiek overzigt hunner werkzaamheden 1. Wanneer wij

{==438==} {>>pagina-aanduiding<<}
uit de Memorie van toelichting bij het Wetsontwerp van 1845 vernemen, dat er toen 1200 gemeenten in ons Vaderland waren, waarvan 370, die in eigen armenbehoeften voorzagen, terwijl in de anderen gecombineerde, of slechts gemeentelijke armbesturen bestonden, zoo heeft men gewis eenig denkbeeld van de grootheid der kwaal, maar ook tevens, naar onze overtuiging, dat nog niet alles verloren is. Indien toch bijna ⅓ der gemeenten in ons Vaderland zelfs thans nog in staat is in de behoeften harer armen te voorzien, zonder eenige tusschenkomst van plaatselijke besturen, zoo doet zich de vraag op: waarom zouden de overige ⅔ dit ook niet kunnen? Die vraag schijnt te natuurlijker, omdat men aanleiding heeft om te vermoeden, dat de gesubsidieerde gemeenten meest in Noord- en Zuid-Holland, Vriesland en Groningen, en derhalve in de rijkste en welvarendste provinciën te zoeken zijn 1. In die provinciën zijn vele bestaanmiddelen, heerscht veel bedrijvigheid en handel; zouden dan hier juist de meeste armen moeten zijn?
De eenige moeijelijke vraag, vooral in de praktijk, is slechts deze: hoe uit het stelsel der subsidiën te geraken? De meeste diaconiën zijn nu eenmaal aan dien onderstand gewend, rekenen daarop, en men kan haar die niet plotseling ontnemen, zonder haar aan geheelen ondergang bloot te stellen en tot allerlei verwarringen aanleiding te geven. Men dient hier met alle mogelijke omzigtigheid te werk te gaan, en te bedenken, dat het beter is over 50 jaren voor goed van het stelsel ontslagen te zijn, dan binnen korter tijd slechts gedeeltelijk of schijnbaar. Men moet dus op den voorgrond stellen, dat men de sommen, tot dusverre, bij wijze van subsidie, aan de gemeente-kassen besteed, aan de diaconiën, naarmate van derzelver verschillende behoeften, blijft uitkeeren. Die uitkeeringen moeten echter slechts tijdelijk zijn,

{==439==} {>>pagina-aanduiding<<}
en daarbij bepalingen gevoegd worden, hoe die langzamerhand zullen verminderen en eindelijk geheel ophouden. Eene bepaling van het tijdstip, waarop alle gemeente-onderstand moet ophouden, is in de wet niet te maken, daar het natuurlijk afhangt van de meerdere of mindere uitgebreidheid, waartoe de gemeentelijke bijdragen geklommen zijn. Het beste schijnt hier, de subsidiën jaarlijks percentsgewijze te verminderen. Men stelle dan 5, 4 of 3 pCt. vermindering, en men zal ook van de aanzienlijkste subsidiën slechts zooveel afnemen, als door meerdere zuinigheid in beheer, en vooral ook door vermeerderde bijdragen der bijzondere liefdadigheid, langzamerhand zal kunnen worden aangevuld. Wij zijn overtuigd, dat dit de beste en billijkste weg is, om zonder schokken en moeijelijkheden uit het verkeerde stelsel tot een beter, van de wettelijke tot de Christelijke liefdadigheid over te gaan. Dit is echter niet genoeg, daar het alleen aangeeft, hoe de gemeenten, waar op dit oogenblik burgerlijke en gecombineerde armbesturen bestaan, onafhankelijk zullen worden, en ten laatste geheel op eigen krachten steunen. Men moet ook nog als beginsel uitspreken, dat voor het vervolg geenerlei dergelijke armbesturen meer worden opgerigt, en geenerlei nieuwe of hoogere onderstanden dan de bestaande meer worden verstrekt. Zonder uitdrukkelijke aanneming hiervan vreezen wij nog steeds voor pogingen, om, bedekt of openlijk, tot het oude stelsel terug te keeren.
Hoe vijandig wij overigens van het denkbeeld der wettelijke liefdadigheid zijn, zoo gelooven wij echter, dat eene regeringstusschenkomst en hulp in enkele bijzondere gevallen soms wenschelijk en noodzakelijk zijn kan. Wanneer bij voorbeeld een land of eenig gedeelte van het landsgebied door buitengewone en tijdelijke rampen geteisterd wordt, als door groote watervloeden, geheele mislukking van den oogst, oorlogsvernielingen of dergelijken, zoude men welligt mogen aannemen, dat de bijzondere liefdadigheid ontoereikend zoude zijn en eene tusschenkomst van staatswege wenschelijk en pligtmatig. Men gevoelt echter terstond, dat dergelijke tusschenkomst ook volstrekt geene kenmerken van wettelijke liefdadigheid draagt, en derhalve geenszins met al de bezwaren, daaraan verbonden, gepaard

{==440==} {>>pagina-aanduiding<<}
gaat. Men zoude daarenboven, indien men dergelijk beginsel in eene armenwet wenschte te huldigen, daarbij kunnen bepalen, dat zoodanige tusschenkomst niet dan ten gevolge eener speciale wet, en tot het bedrag der daarin uitgedrukte sommen, zoude kunnen verleend worden.
Wij hebben ook nog een ander punt aangeroerd, dat hier, waar over de bestanddeelen eener armenwet gehandeld wordt, niet geheel onvermeld mag blijven. Het is de bedelarij. Wij gaven als onze meening te kennen, dat de regering openbare bedelarij, die als bedrijf in de maatschappij optreedt, die als zoodanig ontzedelijkend ook op den vrijen arbeid ingrijpt, behoort te straffen, zonder daarom tot het aanvaarden eener onmogelijk te vervullen verpligting gehouden te zijn, die namelijk, om aan allen, welke beweren geen werk te kunnen vinden en daarom bedelen, arbeid te verschaffen. Wij gelooven, dat dit vraagstuk in de praktijk minder zwarigheid zal hebben. - Ons stelsel toch gaat uit van het denkbeeld, om ook door zijdelingschen dwang de bevolking meer in verhouding tot hare bestaanmiddelen te brengen. Hoe meer men dit verwezenlijkt, hoe minder er gebedeld zal behoeven te worden. Doen er zich nu toch onverbeterlijke bedelaars (mendiants valides) voor, zoo beschikke de regering daarover, door ze in correctiehuizen te plaatsen, in strafcompagniën bij de O.I. troepen in te deelen, ze aan zware landswerken in dienst te stellen, enz. - Wij gelooven, dat men op deze wijze de zucht tot bedelen spoedig veel zal doen verminderen. Men handele slechts tegen de bedelarij en niet voor en tot tegemoetkoming daarvan.
Vraagt men nu, of in de vermelde meest nog negatieve maatregelen de geheele zorg der regering tot bestrijding van armoede en pauperisme vervat zijn, zoo antwoorden wij met de schrijvers der Conceptwet (bl. 71) volmondig: neen! Alle maatregelen, die dienstig zijn om den stoffelijken en zedelijken toestand des volks te verbeteren, strekken hiertoe, en moeten daarom door haar behartigd worden. Direct kan de regering weinig tegen het pauperisme doen, maar kan zij veel kwaad te weeg brengen. Indirect kan zij veel doen en veel oorzaken van armoede wegnemen of voorkomen. Dit veld is ondertusschen te uitgebreid, om daarop ook slechts eene

{==441==} {>>pagina-aanduiding<<}
eerste schrede te doen. Het omvat toch, of staat in verband met alle onderwerpen van staatsbestuur, met belastingstelsels, tarieven, beperkten of vrijen handel, beschermende regten of vrije nijverheid, en te veel anderen om allen te noemen. Wij mogen echter nogmaals op het reeds vroeger gezegde terugwijzen. Zedelijke en verstandelijke ontwikkeling van den mensch staat hier bovenaan. Alle deugdelijke middelen, die daartoe worden aangewend, moeten der regering ter harte gaan, moet zij zelve ter harte nemen.
Door die ontwikkeling alleen kan de mensch ophouden werktuig te zijn, en wel dikwijls onbruikbaar werktuig. Het valt toch niet te ontkennen, dat de voortbrenging dikwerf achterwege blijft, niet slechts uit gebrek aan kapitaal, maar ook uit gebrek aan geschiktheid en bekwaamheid des arbeiders. Opvoeding en onderwijs derhalve, om den arbeider van een onbruikbaar in een bruikbaar werktuig te herscheppen, of liever, om hem uit een toestand, lager dan die van het dier, tot den rang van mensch te verheffen! Maar men bedenke ernstig, dat de verstandelijke en wetenschappelijke opvoeding gepaard moet gaan, ja, gelijken tred moet houden met zedelijke ontwikkeling. Uit het verbroken evenwigt tusschen deze beiden ontspruiten welligt de meeste kwalen der tegenwoordige maatschappij.
Men zal ons welligt vragen: maar welke bepalingen, welke wettelijke regeling verlangt gij dan, dat aan het armwezen zal gegeven worden, daar toch de gemelde negatieve maatregelen daarbij geenszins in aanmerking komen? Ons antwoord is, dat de wettelijke bepalingen omtrent het armwezen, naar onze gedachten, zeer kort kunnen zijn, ja, uit den aard der zaak wezen moeten, wanneer men ernstig van verkeerde beginselen wil terugkomen en tot een ander en beter stelsel overgaan. - Wij hebben geene staatsarmenzorg te regelen, geen domicilie van onderstand met zijne eindelooze bezwaren en verpligtingen vast te stellen, geen werk-huizen-stelsel tot in de kleinste bijzonderheden te reglementeren.
Wij willen slechts: erkenning van het beginsel der bijzondere liefdadigheid en van volkomene onafhankelijkheid der diakoniën van verschillende gezindheden, als verzorgers van hunne eigene armen.

{==442==} {>>pagina-aanduiding<<}

Afschaffing van alle burgerlijke en gecombineerde armbesturen, met bepaling, dat de gelden, door hen aan het armenonderhoud besteed, van het in werking brengen der wet af, worden uitgekeerd aan de verschillende diakoniebesturen.
Regeling van die uitkeeringen aan de armbesturen der verschillende gezindheden, naar elks plaatselijke behoeften, en aanwijzing eener trapsgewijze vermindering, waaraan die subsidiën zullen onderhevig zijn, tot het tijdstip, dat ze geheel ophouden.
Intrekking en buitenwerkingstelling van vroegere wetten en besluiten, en bepalingen, dat voortaan geene burgerlijke armbesturen meer worden opgerigt, of andere dan de bij de wet bepaalde onderstanden worden verleend.
Voor zoo veel noodig bepalingen van transitoiren aard, om den overgang tot een ander stelsel zoo gemakkelijk mogelijk te maken.
Bepalingen nopens de bedelarij en de wijze hoe met bedelaars en landloopers te handelen.
Bepalingen nopens buitengewone gevallen, waarin staatsonderstand zoude kunnen verstrekt worden.
Men bedenke ten slotte nog, dat het ons oogmerk geenszins was hier een volledig ontwerp van armenwetgeving te leveren, maar slechts om beginselen te onderzoeken, en te bepalen, welke, naar onze gedachten, aan eene goede armenwetgeving onmiskenbaar ten grondslag moeten liggen. Het mag toch beter geacht worden langer bij de theorie stil te staan en daarin dieper door te dringen, alvorens tot de toepassing en praktijk over te gaan, dan wel eene toepassing of praktijk te leveren zonder theorie, of op eene slechte theorie gebouwd.
Het onderwerp der armenwetgeving nadert zijne beslissing! Hoedanig deze zijn zal, vermeten wij niet te bepalen, daar veel, zoo niet alles, hierbij zal afhangen van de persoonlijke inzigten van Zijne Excell. den Minister van Binnenl. Zaken, veel ook van onze Wetgevende Kamers. Zoo lang de zaak echter nog voor beraadslaging vatbaar is, wordt het dure burgerpligt voor elk, wien het waarachtig belang zijns lands ter harte gaat, voor elk, die zich met het onderwerp in

{==443==} {>>pagina-aanduiding<<}
ernst heeft bezig gehouden, om rond, vrij en openlijk voor zijne meening en overtuiging uit te komen. De schrijvers deden het en wij volgden hun voorbeeld. Onze strenge afkeuring van hun werk ontneemt niets aan de achting, die wij hun overigens toedragen.
Wat ten slotte ook de uitkomst wezen moge, deze waarheid staat vast: de leeringen der wetenschap kunnen niet straffeloos veronachtzaamd worden. Zij toch heeft die geput uit de ondervinding van vroegere dagen en stelt die waarschuwend voor het vervolg voor, opdat de mensch, door vroegere dwalingen geleerd, die later ontwijken mag; opdat hij, zich aan de rampen van vroegere geslachten spiegelende, zich zacht spiegelen moge; opdat hij bovenal denken zoude aan de goede of kwade vruchten, die het nageslacht van zijne verstandige of ondoordachte handelingen en pogingen plukken zal.

September, 1850.
w.r. boer.








{==444==} {>>pagina-aanduiding<<}

Robert Peel.

Prospectus van: Sir Robert Peel en zijn tijd; bewerkt naar het Engelsch van Dr. W. Cooke Taylor. Rotterdam, T.v.d. Beek, Tz.

Sir Robert Peels Redevoering over de voorgenomene hervorming in het Engelsche tarief van inkomende Regten. Vertaald door Mr. S. Vissering. Amsterdam, P.N. van Kampen, 1846.

Mr. D.A. Portielje en S. Vissering, Geschiedenis der Tariefshervorming in Engeland. Amsterdam, P.N. van Kampen, 1847.


ἐκɛῖνοζ - δυνατòζ ᾢν τῷ τɛ 
ἀξιᾢματι καì τῇ γνᾢμη - 
κατɛῖχɛ τò πλῆϑοξ ἐλɛνϑἐϱωξ, 
καì οὐκ ἢηγɛτο μᾶλλον ὐπ' ἀντοῦ 
ἢ αὐτòσ ἧγɛ. 
Thucydides. 


Toen, nu pas vier jaren geleden, Engelands eerste staatsdienaar, op het oogenblik zijner schoonste zegepraal, het bewind aan anderen overgaf, sprak hij deze gedenkwaardige woorden: ‘Bij het nederleggen van het hoog gezag, zal mijn naam, vrees ik, streng worden berispt door velen, die in het algemeen belang de slaking van partijbanden betreuren, omdat zij de vaste overtuiging koesteren, dat getrouwheid aan de beginselen - handhaving van het bestaan eener magtige partij de kracht der regering uitmaken. Ik geef het bestuur over, evenzeer door hen gelaakt, die, niet uit

{==445==} {>>pagina-aanduiding<<}
eigenlievende bedoelingen, maar ter goeder trouw het beschermend stelsel aankleven, welks instandhouding hun voorkomt in het belang en voor het welzijn des lands noodzakelijk te wezen. Ik zal eenen naam achterlaten, verfoeid door elken monopolist, die uit min edele drijfveren bescherming vordert, omdat hij zelf er door gebaat wordt; - maar het kan zijn, dat mijn naam somtijds met welwillendheid zal worden genoemd in de woningen van hen, wier lot het is te arbeiden, die in het zweet huns aanschijns het dagelijksch brood moeten verdienen, wanneer zij hunne uitgeputte krachten zullen herstellen met overvloedig en onbelast brood, te zoeter van smaak, omdat het niet meer door een gevoel van onregt doortrokken is.’ - Aandoenlijke voorspelling, wier waarheid op treffende wijs gebleken is, sedert Sir Robert Peel zoo onverwacht aan zijn vaderland werd ontrukt. De stem van billijke afkeuring en die van boosaardige hekelzucht zijn eensklaps tot zwijgen gebragt: de gansche beschaafde wereld deelt in Engelands regtmatigen rouw; maar geene hulde is zoo vereerend, geen dank zoo wèl verdiend, als die den ontslapen staatsman wordt toegebragt in de woorden en daden van hen, aan wie het werken is opgelegd; - geene bijdragen zijn zoo veelbeteekenend, als die in de verblijven der arbeiders verzameld worden. Doch de andere helft der voorzegging is mede vervuld: en voor hem, die eerlijkheid en goede trouw ook in het openbaar leven boven alles waardeert, is welligt een onderzoek belangrijk naar het karakter en de beginselen eens staatsmans, wiens handelingen veeltijds den stempel van dubbelhartigheid schenen te dragen. Onder de lofredenen, in het parlement bij de mare zijns doods gehouden, trof ons inzonderheid de korte schets door Wellington uitgesproken. Zoo iemand, hij had Robert Peel gekend in omstandigheden en oogenblikken, die het wezenlijk karakter vertoonen: en terwijl de overige sprekers om strijd de begaafdheden van den betreurden staatsman hadden 
verkondigd, roemt de grijze krijgsheld meer dan iets zijne waarheidsliefde. ‘Lang was ik met hem in het openbaar leven als raadsman der kroon verbonden: ik genoot bovendien het voorregt zijner bijzondere vriendschap, en

{==446==} {>>pagina-aanduiding<<}
gedurende al den tijd van onzen vertrouwelijken omgang heb ik niemand leeren kennen, op wiens gevoel voor waarheid en regt ik vaster bouwen kon, of bij wien ik eene meer onveranderlijke zucht ontwaarde, om het algemeen welzijn te bevorderen. Nooit zag ik bij hem anders dan de sterkste waarheidsliefde, en nooit had ik eenigen grond om te vermoeden, dat hij iets zeide, van welks waarheid hij niet volkomen overtuigd was. Ik kon deze woordenwisseling niet laten eindigen, zonder te vermelden, wat ik als kenmerkenden hoofdtrek in zijn karakter beschouwe.’ - Vanwaar dan dit verschil in oordeel en opvatting? Welke is de regtvaardiging van zoo menige afwijking, die volgelingen in verbitterde tegenstanders heeft verkeerd, en den leidsman eener partij tot driewerf toe hare beginselen deed verloochenen? Indien het uur ter juiste waardering van alle maatregelen, door Peel doorgezet, nog niet gekomen is, en bij het naauwelijks gesloten graf een onbevangen oordeel over een leven, zoo veel bewogen en in het moeijelijkst tijdsgewricht niet mogelijk schijnt, dan is toch de toetsing gepast der gronden, waarmede hij zelf zijn gedrag verdedigde. Ook voor Nederlanders moet de beschouwing niet vreemd zijn eens mans van Europesche vermaardheid, die voor achttien jaren hunne regten bepleitte en voorstond, en in de handelswetgeving beginsels heeft aangenomen, uit welke eene betere toekomst te wachten is.

Geboorte en opvoeding, altoos ter kennis van den mensch en inzonderheid bij ieders vorming en ontwikkeling van overwegenden invloed, waren beslissend voor het volgend leven van Sir Robert Peel. Zijn vader, door nijverheid en industrie schatrijk geworden, aan de leerstellingen der Tories met blind geloof verknocht, voor William Pitt afgodischen eerbied koesterend, had slechts éénen vurigen wensch, dien namelijk, van in zijnen oudsten zoon niet enkel den erfgenaam zijner schatten, maar ook van zijne staatkundige gevoelens, en den voortplanter der regeringsbeginselen van den grootsten Britschen minister te mogen zien. Op de school te Harrow muntte de jonge Peel reeds uit door vlijt

{==447==} {>>pagina-aanduiding<<}
en schranderheid, en legde hij de grondslagen dier omvattende en naauwkeurige kennis, die later de bewondering zijns vaderlands heeft opgewekt. Wat hij in rijper leeftijd als Lord-Rector der Hoogeschool te Glasgow aan de studerende jongelingschap voorhield, de spreuk der oudheid: ‘voor arbeid is alles te koop,’ was ontleend uit eigen ervaring. Aan de universiteit te Oxford onderscheidde hij zich boven alles door naauwgezette studie: en de Hertog van Cleveland, gedurende een driejarig eng verkeer als boezemvriend met hem bekend geworden, heeft ten aanhoore van het Hoogerhuis aan de onvermoeide vlijt van zijnen medgezel schitterende hulde bewezen. - Natuurlijk was dit verblijf in den zetel der Tory-regtzinnigheid uitnemend berekend tot inscherping der beginsels, in de jeugd door vaderlijk gezag en voorbeeld ingeprent; en toen de jongeling op 21jarigen leeftijd met dubbele eerbewijzen de kweekschool verlaten had, en de parlementaire loopbaan was ingetreden, scheen zijne plaats in de rangen der Tories verzekerd. De glans van Canning's vernuft en welsprekendheid, toen reeds in vollen luister, overscheen de stillere verdiensten, waardoor Peel zich aanbeval: werkzaamheid, gezetten ijver, gave van opmerking, administratieve talenten, - en lokte niettemin tot gestadige vergelijking uit. Men twijfelde geenszins, of deze beiden zouden eerlang om strijd naar de hoogste waardigheden dingen. Enkele tijdgenooten, tegelijk met Robert Peel op het woelig staatstooneel verschenen, hadden zich vooraf in andere betrekkingen een eervollen naam verworven, die als voorbode en waarborg was van de lauweren in het parlement voor hen weggelegd. De aanstaande eerste minister en grootste staatsman van Engeland rijpte langzaam en in stilte voor zijne grootsche bestemming, en ontwikkelde allengs bekwaamheden, waardoor hij zijne voormalige mededingers verre achter zich liet. Opmerkelijk is de omzigtigheid, waarmede hij zich onthield van het uitspreken eener 
‘maiden-speech,’ als schroomde hij zijnen roem als redenaar aan ééne kans te wagen. Maar zoo dikwijls hij in den aanvang eene opmerking of bedenking in het midden bragt, bewees hij het onderwerp doorzocht en ontleed te hebben, en deze ken-
{==448==} {>>pagina-aanduiding<<}
nis van details, - eene even zeldzame als onwaardeerbare eigenschap voor den in het groot zienden staatsman - verklaart en vestigde den nooit geëvenaarden invloed zijner woorden in- en buiten de vergaderingen des Parlements. Van Canning's genie mogt de dichter naar waarheid zingen:

‘Who bred a statesman, still was born a wit: 
And never, even in that dull House, couldst tame 
To unleaven'd prose thine own poetic flame; 
Our last, our best, our only orator, 
Even I can praise thee - Tories do no more, 
Nay, not so much; - they hate thee, man, because 
Thy spirit less upholds them than it awes.’ 


Voor Peel was het Lagerhuis een eigenaardig element, en de gansche aanleg van zijnen geest voor dit gehoor berekend. Toen hij in 1835, na wonderen van volharding en werkzaamheid verrigt te hebben, de hooge waardigheid van eersten minister met het ambteloos leven verwisselen zou, leî hij de opmerkelijke verklaring af, ‘dat in het Lagerhuis zijn verder openbaar leven zou worden doorgebragt.’ Aan die toezegging getrouw, is hij de groote ‘Commoner’ gebleven, wiens uitstekende diensten en talenten deze vergadering bij zijn leven erkend en vereerd, en bij de jammermare zijns doods door het schorsen harer werkzaamheden op waardige wijze gehuldigd heeft. - Indien wij nu bij den invloed van opvoeding, van tijdgenooten en verkeer, zijnen oorspronkelijken aanleg en de eischen der eeuw naauwlettend gadeslaan, dan meenen wij den sleutel te bezitten, die het geheim ontsluiten en de raadsels oplossen kan, in de loopbaan van dezen merkwaardigen staatsman voor oppervlakkige beschouwers zoo lang ten aanstoot gebleven. Door den kring zijner omgeving tot stilstand en het handhaven van ergerlijke misbruiken gehouden, streefde Robert Peel, aan de inspraak van een edelaardigen inborst gehoorzaam, steeds naar ontwikkeling en hervorming. - Lord Sidmouth, de Hertog van Richmond en de Graaf van Liverpool mogten den jeugdigen volgeling in ondergeschikte betrekkingen aan hunne denkbeelden kluisteren: zij konden toch den vluggen geest niet aan banden leggen, die openstond voor

{==449==} {>>pagina-aanduiding<<}
de indrukken des tijds en de kracht der waarheid. Het bekleed-zijn met aanzien en eere-ambten in het prilste der jaren hebbe ook dit gemoed de waarde doen overschatten van hooge bedieningen en staatsgezag; - het kon zijn hart niet sluiten voor de behoeften des nederigen, vergeten daglooners, noch voor den vaak knellender nood van miskende verdiensten aan fijner beschaving gepaard. Treken en vonden, die den staatsman alom belagen en omringen, mogen ook hem koel en terughoudend hebben gemaakt; zij verdoofden den zin niet voor wetenschap en kunstgenot, en na dertigjarig slooven en hofverkeer kon hij zijne dankbaarheid betuigen over de vrije uren, die het ambteloos leven hem schenken zou. - Eerzucht en ijdelheid hebben ook hem tot laakbare stappen vervoerd: zij deden hem nooit miskennen wat aan zijne wegbereiders toekwam, en zoo dikwerf het hem gelukte maatregelen door te zetten, buiten zijne medewerking niet tot stand te brengen, beleed hij eigene vroegere dwaling, of wat later nadenken en de lessen der ervaring hem hadden geleerd, maar verzuimde tevens niet de namen van voorgangers te noemen, wier beter inzigt hen reeds vroeger tot soortgelijke overtuiging had geleid. Verliest het verwijt van onopregtheid, de klagt over trouwloosheid niet veel, zoo men slechts letten wil op dezen karaktertrek? Was Sir Robert Peel geen scheppend genie, die nieuwe ontwerpen en denkbeelden voortbragt, maar slechts goede en doelmatige plannen van anderen ontleende, en bij de volvoering met de ondervinding te rade ging, - welnu, hij heeft nooit met vreemden dos geprijkt. Veeleer scheen hij derwijze de meerdere voortreffelijkheid der kunst van uitvoeren te beseffen, dat hij oorspronkelijke gedachten met zeker wantrouwen behandelde, en ze ligt voor ijdele en verleidelijke droombeelden hield. Maar eens van hare waarde en waarheid doordrongen, was hij standvastig en onwankelbaar, en wist dan offers te brengen, grooter dan iemand wachten kon. En wat wordt dan nu van die felle 
beschuldiging tegen inconsequentie en wankelmoedigheid? Eischt de eer, wij vragen het andermaal, dat wij trouw zijn aan vorige overtuiging, of aan de waarheid? Zich zelven gelijk te blijven is een zeer dubbelzinnige lof,

{==450==} {>>pagina-aanduiding<<}
althans in den staatsman. Doch hierin voorwaar is de ontslapen wijze zich zelven gelijk gebleven, dat hij gestadig in dezelfde rigting voorwaarts schreed, en de weifeling én dobbering én slingering niet kende, die velen zijner aanklagers gekenmerkt heeft.
Wij gevoelen het echter, deze onbepaalde en ongestaafde uitspraken hebben bewijs en aandrang noodig: en daar eene levensbeschrijving buiten ons bestek, ja zelfs eene bloemlezing uit zijne parlementaire redevoeringen niet in onze bedoeling ligt, willen wij hier de grenzen afbakenen, binnen welke onze schets zich bewegen zal. Vier groote bedrijven moeten den naam van Sir Robert Peel vereeuwigen: en zonderling! juist aan deze zelfde daden is de blaam zijner tegenstanders gehecht. Het zijn de financieele hervorming van 1819, in 1844 voltooid; - de emancipatie der Katholieken in 1829, bekroond door de verbeterde opvoeding in 1845; - zijn onbezweken tegenstand en bestrijding der parlements-hervorming, en zijn gedrag als hoofd der groote conservatieve partij; - laatstelijk en meest, de volslagen ommekeer in de beginsels der handelswetgeving tusschen 1842 en 1846 tot stand gebragt. Zoo wij dus in de poging slagen om zijn gedrag en doorzigt bij elk dezer stappen te regtvaardigen, - met de kalmte en het onbevangen oordeel van een uitbeemsch toeschouwer hem mogen vrijpleiten van de berisping en verwijten, door sommige verbolgen en teleurgestelde landgenooten ingebragt, zonder dat wij in die blinde vooringenomenheid vervallen, welke de klip van zoo menig biograaf is geweest, - dan durven we ons vleijen eene bijdrage te zullen leveren ter juiste waardering eens mans, miskend en misprezen, en die niettemin onder de weldoeners zijns volks genoemd - en onder de edelste menschen van zijnen tijd moet gerangschikt worden.
Aan de meeste onzer lezers is bekend, dat Groot-Brittannie's eerste minister William Pitt, onder de stormen der Fransche omwenteling in gedurigen krijg gewikkeld, en met eene uitgeputte schatkist aan knellend geldgebrek ten prooi, in 1798 de bank van Engeland magtigde, om hare betalingen in goud te staken. Heftig werd dit besluit door de toenmalige oppositie in het parlement aangerand, en onder de bestrijders

{==451==} {>>pagina-aanduiding<<}
waren mannen als Fox, Sheridan, Grey, Sir William Pulteney, de Hertogen van Bedford, en Grafton; terwijl niemand de strekking en het gewigt van den voorgestelden maatregel beter doorzag dan Pitt zelf. De schorsing zou slechts tijdelijk wezen; aanvankelijk tot vier maanden bepaald, werd de termijn telkens vermengd; zoo glad is de helling en zoo onweêrstaanbaar de bekoring, wanneer de eerste stap op dien verleidelijken weg is gezet. - Naauwelijks waren twee jaren verloopen, toen de sporen van depreciatie der banknoten zich vertoonden, en door de schriften van Henry Thornton, Lord King, en een' ongemeen zaakkundig schrijver in ‘the Edinburgh Review’ (later gebleken Horner te zijn -) een helder licht over de gevolgen van het aangenomen stelsel verspreid, en het heillooze van volharding werd aangewezen. Ricardo, Blake, Huskisson gaven achtereenvolgend bij uitstek lezenswaardige betoogen in het licht; - bijna elk die schrijven kon, schreef nu eene brochure.
In 1810 deed de kundige financiër Francis Horner een voorstel in het Lagerhuis, strekkende om de betalingen in specie door de bank te hervatten, welke motie door Sir Robert Peel (den vader), destijds lid van het parlement, even warm als door zijnen zoon bestreden werd. Zeven jaren daarna werd deze aan het hoofd eener commissie van onderzoek geplaatst, welke mannen als Tierney, Canning, Mackintosh en Huskisson onder hare leden telde, in wier omgang en voorlichting de jongere Peel zijne denkbeelden en zienswijze geheel voelde omkeeren. Met edele onafhankelijkheid erkende hij openlijk zijne vroegere dwaalbegrippen, en deze eerste hulde aan juister en zuiverder inzigten is te meer opmerkelijk, - moet hem althans meer hebben gekost, - omdat de oude Sir Robert onder de meest verklaarde voorstanders van het bestaande stelsel bleef behooren. ‘Ik ben bereid,’ zoo sprak hij, ‘tot de erkentenis, die ik zonder blozen of aarzeling afleg, dat mijne beschouwing gansch anders was, toen ik in 1811 stemde tegen de voordragt, door den president der munt-commissie, Mr. Horner gedaan. Maar nu ik mij tot een gezet onderzoek begeven heb, met het vast besluit, om alle vroegere indrukken ter zijde te stellen, om mijne aandacht onbevooroordeeld aan dit onderwerp te wijden, en

{==452==} {>>pagina-aanduiding<<}
elke gevolgtrekking aan te nemen, die uit echte bescheiden of ernstig nadenken te verkrijgen was, - nu ben ik tot de overtuiging gekomen, dat de beginselen door Horner omtrent den aard en de wetten van ons muntstelsel gesteld, waar en juist zijn; en gewillig en zonder schroom doe ik hulde aan de meerdere schranderheid van dien uitstekenden staatsman. - Buitendien zie ik mij verpligt een gezag te bestrijden, waarvoor ik sinds mijne jeugd eerbiedig nederboog, en dat ik altoos zal blijven eeren. Het zij mijne verschooning, dat een groote publieke pligt op mij rust, en hoedanig mijne bijzondere gevoelens ook wezen mogen, voor de volbrenging van dien pligt mag ik niet terugdeinzen.’ - Is het mogelijk, met meer opregtheid of met fijner gevoel de onwraakbare regten der waarheid te huldigen, zonder de eischen van vaderlijk gezag te krenken? Hoe onverzettelijk getrouw Sir Robert Peel de toen omhelsde meening is blijven aankleven, heeft hij vijf-en-twintig jaren later voor het oog der wereld getoond, door het indienen zijner wet omtrent het octrooi der bank van Engeland. De vuige smaadredenen van Cobbett en andere min bekwame volksredenaars, hadden herhaaldelijk gediend om hem de belijdenis af te dwingen, dat in zijne denkbeelden over het muntwezen geene verandering gekomen was; telkens wederkeerende handelscrisis, en verlegenheid of belemmeringen in de geldmarkt, bevestigden die overtuiging, en toen Sir Robert Peel, als eerste onder de Lords der schatkist en de raadslieden der kroon, eene wettelijke voordragt ter verlenging van het bank-charter moest aanbieden, drukte hij in heilzame verordeningen de hoofdtrekken van ditzelfde stelsel uit. De grondslag, waarop mijn gansche maatregel rust, is deze: dat de praktijk, de wetgeving, en de aloude munt-ordonnantiën van dit rijk onder ‘pond’ niets anders verstaan dan zekere bepaalde hoeveelheid goud, gemerkt met eenen stempel, ten einde het gewigt en de fijnheid te verzekeren, en dat de 
verbindtenis om een pond te zullen betalen, niets anders beteekent of beteekenen kan, dan de toezegging om aan den houder, op vertoon, des verkiezende, een bepaalde hoeveelheid der edele metalen te voldoen. Wettelijk en feitelijk was en bleef goud (en vóór 1774 ook somtijds zilver), bij

{==453==} {>>pagina-aanduiding<<}
ons standaard, totdat in 1797 die verderfelijke stap werd gedaan, waarbij het uitgeven van niet opwisselbaar papierengeld aan de bank is vrijgelaten, door welk besluit niet enkel ondernemingen zijn mislukt, maar tevens de denkbeelden en inzigten van het algemeen zijn verbijsterd. Toch hadden lang te voren èn Locke, èn Sir W. Petty, èn ieder schrijver van naam de leer gepredikt, die als eene nieuwigheid, als een ijdele droom van theoristen werd uitgekreten, toen zij in het rapport van de muntcommissie herinnerd is. Anderhalve eeuw geleden drukte de kundige muntmeester Harris de echte beginselen omtrent den standaard in deze woorden uit: ‘alle betalingen aan het buitenland regelen zich naar den wisselkoers, die op de innerlijke waarde, niet op den blooten naam der muntspeciën gegrond is. Maak wat veranderingen gij verkiest in uw eigen staten, gij kunt den openbaren trouw en de waarde der bijzondere eigendommen ten uwent schenden, maar de vreemdeling zal u betaald zetten wat gij ook doen moogt, en hoezeer wij elkander onderling berooven en bestelen, hij zal voor zich zelven zorgen, en ons discrediet ten zijnen voordeel gebruiken, door den wissel tegen ons te keeren.’ In deze eenvoudige ontwikkeling is de eenige ware theorie vervat; - jammer maar, dat groote hoofdwaarheden vaak door nietige voorvallen schijnen weêrsproken te worden, die onjuist verklaard, door mannen van vernuft worden aangegrepen om te zeggen: ‘zie, dit komt niet overeen met uw hoofdbeginsel, daarom is het zelf valsch.’ Toen Sir Isaac Newton de waarheid van het planetarisch stelsel uit het groote beginsel der gravitatie had afgeleid, kon hij enkele verschijnsels en storingen niet overeenbrengen met zijne theorie; maar latere onderzoekers, op zijne grondslagen voortbouwend, hebben alle die afwijkingen met zijne oorspronkelijke verklaring overeengebragt, en wat aanvankelijk in strijd scheen, is bevestiging der theorie 
gebleken. - Zeer karakteristiek is, na de breede ontvouwing der beginsels en grondwaarheden, wat de spreker toevoegt: Ik heb thans wederom gedaan als meermalen voorheen, zonder eenige verbloeming de leidende hoofdtrekken en grondslagen bij het muntwezen aangeduid, en wanneer ik nu aanwijze, in hoeverre ik deze beginselen denk in praktijk te brengen, dan zal ik ongetwij-
{==454==} {>>pagina-aanduiding<<}
feld op nieuw moeten hooren, dat ik bij de uitvoering terugdeins voor de toepassing van ware denkbeelden. Maar ik blijf voortdurend van meening, dat een staatsman, ja! de grondbegrippen bij de regeling van zoo gewigtige aangelegenheden kennen en aangeven moet, maar daarom evenwel het oog niet sluiten mag voor die wijzigingen en beperkingen, welke door de omstandigheden, bestaande belangen, of door de zeden en gewoonten der maatschappij gevorderd worden; waar sprake is van een zoo gewigtig vraagstuk als dit, wil ik liever hooren: ‘Gij schiet te kort in de toepassing uwer beginsels’, dan dat men zegge, ‘gij hebt die beginselen verheeld of bedorven, om te beter uwe beperkte toepassing te bedekken. Vóór alles heb ik aan deze vergadering de zuivere theorie voorgehouden, ik zal niets voorstellen daarmede in strijd; doch bij de uitvoering zorg dragen dat geen schrik, noch verwarring in de geldmarkt ontsta of vooroordeelen worden opgewekt, die den loop der hervorming zouden stuiten - Er is reeds het vierde eener eeuw verloopen, sinds ik door een omvattenden maatregel voor goed een einde heb gemaakt aan de uitgifte van niet opwisselbaar bankpapier. Het zou dus voor mij persoonlijk eene groote voldoening zijn, indien ik u mogt bewegen het werk te bekroonen, door het Parlement van 1819 aangevangen; maar oneindig meer dan alle personele bedenkingen zou mij het denkbeeld streelen, dat ik krachtig had bijgedragen om den terugkeer van jammeren te voorkomen, als die in 1826, 1834, en 1839 zooveel geluk hebben verwoest.’ - Deze laatste edele bedoeling is, 
naar het oordeel van beroemde Britsche financiërs, niet verwezenlijkt. Lord Ashburton b.v. heeft zelfs de handels-crisis van 1847 grootendeels aan de voorschriften der bank-acte willen wijten Zij is zoo al niet de oorzaak, dan toch zeker eene ernstige verzwaring van die ramp geweest; - de plotselinge overgang van toeschietende hulp en faciliteiten bij de bank tot een stelsel van inkrimping, - de strenge onverbiddelijke wetsbepalingen in plaats van het bedachtzaam overleg der bank-bestuurders, - de vermeerdering van den geldnood door den angst der vreesachtigen hebben, volgens hem, het bedenkelijke van de crisis ontegenzeggelijk verhoogd. De verklaring door den ontwerper der wet in het parlement gegeven, schijnt

{==455==} {>>pagina-aanduiding<<}
voldingend en juist. - Sir Robert toonde, dat het verwijt van kapitaal en circulerend medium in zijne acte te hebben verward, ongegrond en onverdiend was. Ik houd die voorstelling om den handel ‘faciliteiten’ te geven, wanneer hij boven zeker peil gedreven werd, voor uiterst gevaarlijk. Aan het kapitaal kunt gij tegemoet komen; met kapitaal moogt gij ondernemingen wagen; maar dat denkbeeld om crediet aan te munten, zonder eenigen waarborg of onderpand; dat brengen van ‘persoonlijk crediet’ in den geldsomloop, is een beginsel en eene praktijk, waarlijk niet heilzaam voor de algemeene welvaart. - Adam Smith had reeds gezegd: ‘de klagt over schaarschte van geld, hoe algemeen ook, bewijst niet altoos, dat het gewoon aantal goud- en zilverstukken aan de circulatie onttrokken is, maar wèl dat vele lieden ze noodig hebben, die er niets voor kunnen geven. Gebeurt het dat handel meer dan gewoon voordeel afwerpt, dan ontstaat bij groot en klein overdreven speculatie-zucht; - er hebben dan niet altoos meerdere verzendingen van geld plaats, maar binnen- en buiten 's lands wordt op crediet eene menigte goederen gekocht, die naar eene of andere verwijderde markt worden gestuurd, in de hoop, dat de retouren zullen inloopen vóór den betaaldag. Nu komt de vraag om geld vooruit, en onze speculanten hebben niets bij de hand, om òf geld te koopen, òf soliede onderpand tot opnemen te geven.’ - Bij het wijken der paniek, is ook de aanklagt tegen Peel's Bill verdwenen, en wij durven beweren, dat alle zaakkundigen thans instemmen met de uitspraak van Michel Chevalier, in zijn onlangs verschenen werk ‘de la monnaie’, p. 41. ‘L'homme me d'Etat, qui a contribué plus que personne à restaurer, après la paix de 1815, le systême monétaire de la Grande-Bretagne, c'est Sir Robert Peel’, en p. 47: ‘Entre le billet de banque et la 
monnaie, l'intervalle est le même qu'entre promettre et tenir, et quelque-fois entre ces deux derniers termes la distance est la même qu'entre l'ombre et la substance’, p. 385: ‘la monnaie est une marchandise qui a sa valeur propre; dans les transactions elle figure a deux tîtres inséparables, celui de mesure et celui d'équivalent.’
Geene politieke handeling heeft Sir Robert Peel aan feller en heviger berisping blootgesteld, - geene hem òf ten tijde toen

{==456==} {>>pagina-aanduiding<<}
hij het besluit nam, meer gekost, óf lang daarna meer bitteren smaad doen verduren, dan zijn voorstel tot emancipatie der Katholieken. Toen hij overladen met roem en eer in en buiten zijn vaderland als de groote staatsman der eeuw werd begroet, en op het punt stond de afschaffing der korenwetten te zien bekrachtigen, en dan - af te treden, werd zijn gedrag nog door Lord George Bentinck met deze woorden afgemaald. ‘Ik heb helaas! lang genoeg geleefd om met zielesmart den tijd te kunnen gedenken, toen de geëerde baronet mijnen doorluchten bloedverwant Canning ten grave bragt, toen hij voorgaf diens bewind niet te kunnen ondersteunen, omdat zijn aanzienlijke stelling het vraagstuk van de emancipatie der Katholieken, zijns ondanks, bevorderlijk zou zijn, terwijl zijne meening onveranderd dezelfde was gebleven; - zoodanig was zijn gedrag in 1827; doch in 1829 deelde diezelfde man aan deze vergadering mede, dat hij reeds in 1825 van denkwijs was veranderd, en dat hij aan Lord Liverpool van deze verandering kennis gegeven had. Dit evenwel belette ons medelid niet, in 1827 de verzekering af te leggen, dat hij zich van Cannings ministerie had afgescheiden, dewijl hij een gouvernement niet schragen kon, welks hoofd toen gunstig dacht omtrent eenen maatregel, dien hij zelf twee jaren vroeger had goedgekeurd. Wanneer derhalve Sir Robert Peel het laag en oneerlijk noemt, en onbestaanbaar met zijne pligten jegens den Vorst, gevoelens te blijven verdedigen na ze te hebben vaarwel gezegd, dan vraag ik, of hij nu niet zijn eigen vonnis heeft uitgesproken?’ Deze beschuldiging heeft de aangevallen staatsman destijds, in 1846 namelijk, naar het oordeel der tegenpartij zelve, zegevierend weêrlegd. Liefst zullen wij hem ook hier zelven hooren; vooraf evenwel een vlugtigen blik op de gebeurtenissen, en de gronden ter aanbeveling in 1829 gebezigd. Ook deze billijkheidsmaatregel, waardoor een grievend onregt den Katholieken aangedaan 
werd weggenomen, had de aandacht en voorspraak van Pitt verworven.
Reeds bij de Unie met Ierland in 1800 had deze geniale staatsman tevens de gelijkstelling der Katholieken gewild en voorgedragen: - oorzaken, nog voor een goed deel in het duister liggend, schijnen het gemoed van Koning George den

{==457==} {>>pagina-aanduiding<<}
derden daartegen te hebben ingenomen: - en zij kwam niet tot stand. Het verschil van inzigt ten aanzien dezer quaestie bleef dertig jaren lang het groote struikelblok: Lord Grey moest het ministerie verlaten, waarin Lord Eldon onwrikbaar gevestigd bleef. De beroemde Canning had al zijn vernuft, en welsprekendheid en invloed, in raadzaal en kabinet, aan het bepleiten dier heilige zaak gewijd: hij leed schipbreuk op den vereenigden tegenstand van den Souverein en enkele medeleden in het bewind. In de briefwisseling van Lord Eldon leest men zeer opmerkelijke bijzonderheden wat de onderlinge verdeeldheid betreft, en wordt de sluijer eenigermate opgeheven. - Peel was en bleef onverzettelijk tegenstander, en trad mede uit het ministerie; eene episode, die voorzeker de schoonste bladzijde zijner geschiedenis niet beslaat. Tot onder de Leden van het Koninklijk Huis was de verdeeldheid doorgedrongen: - George de IVde, de Hertogen van Cumberland en York waren even-besloten tegenkanters geweest, als de Hertogen van Clarence, Sussex en Kent ten gunste der vrijstelling gezind waren. Inmiddels was de groote geest van Canning weggenomen: met hem schenen de bedenkingen zijner voormalige ambtgenooten geweken te zijn: - reeds in 1828 waren de Test- en Corporation-Acts, d.i. de verordeningen tegen de Dissenters, op voorstel van Lord John Russell, afgeschaft: - bij den aanvang des volgenden jaars zwichtte de wil des Konings voor den eenparigen wensch zijner raadslieden, die nu het oogenblik geschikt, en het toegeven dringend-noodig achtten. Zóó zwak en weifelend was Peel's bestrijding van het voorstel tot gelijkstelling der dissenters geweest, dat sommige Leden des parlements hem van toen aan voor de emancipatie der Katholieken gewonnen hielden. Aan hem was de teedere taak opgedragen om, zoowel de nu voorgestelde maatregelen als zijn vroeger gedrag, - de scheiding van Canning, en volhardenden tegenstand te verdedigen. - De aanhef van Peel's 
rede was statig: verwijzende op één dier eenvoudig-plegtige gebeden, met welke de aanvang der werkzaamheden was voorafgegaan, en indachtig aan zijnen eed, als verantwoordelijk raadgever der Kroon, sprak hij aldus tot den Voorzitter.

{==458==} {>>pagina-aanduiding<<}

‘Ik ga tot de behandeling van dit onderwerp over, bijna overladen door het gewigt en de moeijelijkheid mijner stoffe. Het is mij niet-onbekend, hoe zeer de bezwaren worden vermeerderd door het bijzonder standpunt desgenen, wien het lot beschoren is dezen maatregel aan u voor te stellen en te verdedigen. Ondanks al deze moeijelijkheden, - ze mogen van algemeenen of bijzonderen aard zijn, hoe onevenredig aan mijne krachten en pijnlijk voor mijn gevoel ook - vind ik toch steun in de bewustheid dat ik voldoe aan mijnen pligt jegens mijn Vaderland en mijnen Vorst, en dat ik den plegtigen eed gestand doe, bij de aanvaarding van mijn ambt afgelegd: - dat ik in alle aangelegenheden bij 's Koning's raad te behandelen, getrouw, opregt en naar waarheid mijn gevoelen zou uitspreken, overeenkomstig mijn geweten. Ik geloof dat op dit oogenblik de algemeene rijksbelangen, en het welzijn der Protestantsche kerk, minder gevaar loopen door eene poging om de zaak der Katholieken te regelen, dan door haar voortdurend te laten in den tegenwoordigen staat. Reeds bij eene vorige gelegenheid heb ik verklaard dat zoodanig mijne stellige meening is, en dit het besluit waartoe ik door den onweerstaanbaren drang der omstandigheden verpligt ben te komen: daarbij zal ik blijven, en dien overeenkomstig handelen, ongeschokt door smaad en verguizing, doof voor de stem van strijdige meeningen, hoe heftig ook en hoe algemeen; en onwankelbaar bij het verlies van staatkundig vertrouwen, of het nog zwaarder offer van bijzondere vriendschap en toegenegenheid. Bij terugzigt op het verledene, met een' blik op het tegenwoordige, en vooruitziende in de toekomst, moet ik nog eens herhalen dat het tijdstip om deze zaak te regelen gekomen is.’ - En even wèl beraden is de toon aan het slot. Welligt dat mijne verwachtingen van de toekomst beneden die van anderen blijven: doch ik aarzel geen oogenblik te verklaren, dat, naar mijne innigste overtuiging, de regeling der quaestie op de 
voorgestelde wijs, in de tegenwoordige gesteldheid van zaken de veiligste en beste is, ter afwering van dreigend onmiddellijk gevaar. Ik vraag u, wat zou mij kunnen nopen om deze meening uit te spreken, anders dan het opregtst geloof aan hare waarheid?

{==459==} {>>pagina-aanduiding<<}
Ik heb den loop der gebeurtenissen gadegeslagen. Dag aan dag namen haat en tweedragt toe: en werden de uitzigten op vrede beneveld door donkere wolken van misnoegen, achterdocht en wantrouwen, die bij iederen voetstap opstijgen, als de mist die op de schreden des landmans rijst. Ik weet wel dat ik een meer populair voorstel had kunnen doen en eigenliefde scheen het aan te bevelen. Mijne taal had voor enkele voormalige medestanders veel aangenamer kunnen zijn, en tevens gevalliger aan de kiezers die ik onlangs heb verloren. ‘His ego gratiora dicta alia esse scio; sed me vera progratis loqui, etsi meum ingenium non moneret, necessitas cogit. Vellem equidem vobis placere; sed multo malo vos salvos esse; qualicunque ergo me animo futuri estis.’ Het pad door mij ingeslagen heb ik inzonderheid gekozen uit vurige zucht tot het welzijn en behoud onzer Protestantsche inrigtingen. Ziedaar mijne verdediging, en mijn troost: eens zal het mijn wreker zijn.
Ik wil het beste hopen: God geve dat de zedelijke storm bedare - dat de beroerde golven van strijd tot rust komen en dat ze effen en kalm zamenvlieten tot éénen helderen stroom. Maar zoo deze uitzigten wierden teleurgesteld, - zoo heillooze tweedragt en twist de gelijkstelling van staatkundige regten overleven - zoo er in den geest der Katholieke godsdienst eene strekking is, die gelijkheid uitsluit en enkel overheerschen wil - ook dan nog wil ik de proef wagen. Indien de strijd onvermijdelijk is, moet hij tot andere einden en met andere wapens worden gevoerd. De kamp zal dan niet zijn ter opheffing van burgerlijke voorregten maar om de overmagt eener onverdraagzame kerkleer te bedwingen. Ik zou dien strijd met droefheid, maar den uitslag gelaten en vertrouwend te gemoet zien. Wij zullen dan het zedelijke verbond hebben gebroken, dat aan de zaak der Katholieken tot nu toe kracht verleende. Wij zullen aan onze zijde die mannen van invloed en gezag zien geschaard, vroeger onder hunne vanen strijdend: ons zal het woord ‘Burgerlijke vrijheid’ voortaan eene leuze van vereeniging zijn. Wij zullen te velde trekken met vaste hoop van zegepraal - toegerust met de overtuiging van regt gedaan en regtvaardigheid gehandhaafd te hebben - gesteund door

{==460==} {>>pagina-aanduiding<<}
de eenstemmige denkwijs van Engeland - door een vast verbond van orthodoxen en dissenters - en door Schotland met goedkeuring toegejuicht - en, bijaldien nog andere hulp wierd vereischt, gesterkt door de sympathie van elken vrijen staat aan beide zijden des Oceaans, - door de wenschen en gebeden van ieder' die vrijheid bemint, in welke luchtstreek of onder welken regeringsvorm hij ook moge leven. Van Canning werd ditmaal niet gesproken: - maar bij een tweede antwoord op bittere en smadelijke verwijtingen, barstte de redenaar in deze gloeijende taal los: - Nog één woord, een laatst woord, eer ik besluite. Van vele kanten heb ik bewijzen van goedkeuring ontvangen, en zelfs van politieke tegenstanders eene welwillendheid ondervonden, die de gematigdheid der partijen onder ons vereert. Allen evenwel kennen mij eenen lof over het regelen dezer zaak toe, waarop ik geene aanspraak mag maken. Die hulde behoort aan anderen, niet aan mij. Zij behoort aan Fox, aan Grattan, aan Plunkett, aan de leden der oppositie, - en ook aan mijnen doorluchten vriend, nu reeds uit ons midden weggenomen. Door hunne pogingen is de zege bevochten, spijt mijnen tegenstand. Ik ontveins niet dat de naam van Canning in deze beraadslagingen is gemengd op eene voor mijn gevoel hoogst-grievende wijze. De edele spreker, die van de wreedheid gewaagde, met welke mijn onvergetelijke vriend ten dood toe zou zijn vervolgd, moge weten of hij zelf aan zoo-snood een misdrijf aandeel had, - ik ken er mij onschuldig aan. Tot zijn' jongsten snik heb ik in Cannings toegenegenheid mogen deelen, en met alle opregtheid kan ik betuigen, dat ik op dit oogenblik dien steeds betreurden vriend hier wenschen zou om de lauweren in te oogsten, door zijnen iever gewonnen. Ik zou op hem zelven toepassen wat hij van een' gestorven ambtgenoot (Mr. Percival) sprak: ‘Ware hij slechts met ons om de vruchten zijner overwinning te smaken! “Tuque tuis armis; nos te poteremur, 
Achille!” Ik weet, dat het lot van dezen maatregel nu niet meer te veranderen is: gaat hij door, de eer zal aan anderen blijven; mislukt hij, het zal ter verantwoording komen van mij en mijne ambtgenooten. Deze kansen, en daarbij het verlies van bijzondere vriendschap,

{==461==} {>>pagina-aanduiding<<}
en publiek vertrouwen heb ik natuurlijk berekend alvorens tot de aanprijzing dezer voordragt over te gaan. Zwaarder slag heeft mij nooit getroffen dan wegens dit besluit: maar de tijd zal komen - zij het ook na mijnen dood! - dat lieden van elke partij regt zullen doen wedervaren aan mijne beweegredenen: - als dan deze zaak geschikt zal zijn, en men heeft leeren inzien dat ik niet anders heb kunnen handelen, dan zal worden erkend dat mijne handelwijs alleen berekend was om de onregtmatige eischen der Katholieken te beteugelen, en tevens de belangen der Protestanten duurzaam te beveiligen.’
Wij kunnen geen volledig overzigt van al het gesprokene, noch van elke bijzonderheid uit dezen belangwekkenden strijd aan onze lezers mede deelen. Maar zeggen wij te veel, als wij beweren dat de man die dus sprak, - die voor zijne overtuiging zoodanige offers brengen kon - een welgeplaatst hart bezat? Die ‘zwaarste slag’ waarop hij zinspeelde, was de verbeurte van Oxford's vertegenwoordiger te zijn: eene onderscheiding, door den jongeling als liefste wensch gekoesterd, door den man als uitnemendst voorregt geschat. Hij wist dat zijn gedrag het misnoegen der kiezers opwekken - waarschijnlijk ook zijn' geloofsbrief op het spel zetten zou: - want hij zelf had een verzoekschrift bij het Lagerhuis ingereikt, - door leden der Universiteit aangenomen in eene vergadering, waarbij 164 tegen, slechts 48 vóór de Emancipatie hadden gestemd. ‘Ik heb, schreef hij aan den Vice-kanselier, bij mijn advies aan de kroon, iedere andere bedenking moeten ter zijde stellen, buiten de belangen en eischen des rijks. Zoodra evenwel deze pligt jegens mijnen Vorst vervuld was, begon ik rijpelijk over mijne betrekking tot de Universiteit van Oxford na te denken. - Ik moet wel aannemen, dat mijn tegenstand der Katholieke aanspraken een hoofdgrond bij vele kiezers is geweest om mij met hun vertrouwen te vereeren; en hoewel ik dien tegenstand opgeef, louter uit overtuiging dat verdere volharding bepaaldelijk voor de belangen mij toevertrouwd verderfelijk wezen zou, - zoo reken ik desniettemin pligt onverwijld den opgedragen last aan de Hoogeschool terug te geven. - Door dit smartelijk offer, - door de verbeurte van

{==462==} {>>pagina-aanduiding<<}
die hooge onderscheiding meer dan eenig eerbetoon door mij gewaardeerd - zal ik althans een voldingend bewijs geven, dat ik niet zonder ernstige overweging mijne tegenwoordige gedragslijn koos, en dat geen andere drijfveer mij bezielt dan onweêrstaanbaar pligtsgevoel.’ - En ook in deze overtuiging bleef hij sedert volharden. Bij de discussiën over de parlementshervorming gaf hij breedvoerig rekenschap van zijne handelwijs en veranderde inzigten:
Ik beschouwde allen verderen tegenstand overbodig en hopeloos, maar oordeelde tegelijk niets minder-wenschelijk dan dat ik, eens de felste bestrijder, nu uitvoerder der gelijkstelling worden zou. Niet uit vrees, om persoonlijke offers te brengen - want ik wist dat deze in ieder geval moesten worden gebragt - maar de zekerheid dat ik het vertrouwen dergenen verbeuren zou, met wie ik zoo lang had gestreden, drukte mij zwaar. Dit was de inhoud van een schrijven aan den Hertog van Wellington in 1828: alleen de omstandigheden hebben mij later gedrongen zelf een voorstel ter regeling in te dienen: nog in Januarij 1829 verkeerde ik in den waan dat ik het bewind verlaten zou-, en dacht ik enkel als gewoon parlements-lid zoodanige wetsvoordragt te ondersteunen. Maar toen mij gebleken was dat mijn aftreden, gepaard met 's Konings inzigten omtrent het vraagstuk der Katholieken, eene afdoende regeling volstrekt onmogelijk zou maken, rigtte ik een' tweeden brief aan mijnen edelen vriend, om hem te verwittigen, dat, ondanks mijn voortdurend verlangen om te worden ontheven van de grievende taak, ik bereid zou zijn aan te blijven en een voorstel ter Emancipatie te doen, in geval hij oordeelde dat mijne weigering een onoverkoomlijk beletsel zijn zou. Ik beroep mij op ieder man van eer: kon ik terugdeinzen om mede te werken tot eenen maatregel, dien ik zelf den Koning had aangeraden? - kon ik aarzelen op de dringende bede van mijnen Vorst, die zeggen mogt - ‘Ik vind er bezwaar in - gij wilt dat ik er over heen stappe, en zelf weigert gij een soortgelijk offer te brengen.’ - In denzelfden toon sprak hij acht jaren daarna, toen hij aan het hoofd der Conservatieve partij verdacht, althans door zijne parlementaire tegenstanders beschuldigd werd, van mogelijken terugkeer op de be-
{==463==} {>>pagina-aanduiding<<}
palingen der Emancipatie-acte. ‘Is iemand ter wereld meer dan ik bij de instandhouding dier wet betrokken, - kan iemand hare voldoende, verzoenende werking liever zien 
dan ik? Ik zou over dien stap berouw gevoelen! Voorwaar, dan zou dat berouw moeten voortspruiten, of uit de overtuiging dat mijne beweegredenen oneerlijk en onzuiver waren, of omdat mijn besluit in 1829 niet geregtvaardigd werd door bedenkingen van nooddwang en ware staatkunde. Wat het eerste aangaat, zonder laatdunkendheid mag ik het zeggen, ééne goede daad is er in mijn openbaar leven geweest, waarop ik bogen mag. Bij de volvoering van eenen pligt, dien ik had kunnen afslaan, heb ik smaad en verguizing verduurd en de veel bitterder verwijdering van oude vrienden, de verbreking van partij-banden, ja van nog teederder en naauwer betrekkingen mij getroost. Van het verlies van invloed spreek ik niet. Met verachting werp ik het verwijt van mij, dat ik de Emancipatie der Katholieken bestreden zou hebben, zoolang mijn voordeel dit medebragt, en dat ik ben omgeslagen om mijnen post te blijven bekleeden. Kon er eenige twijfel bestaan of het onmisbaar gevolg van mijn voorstel moest worden - wat 't geweest is - het verlies van de ondersteuning dergenen die mij altoos hadden vertrouwd, en de onmogelijkheid om aan het bestuur te blijven?’ - Doch luider dan alle betuigingen hebben de daden van Robert Peel gesproken. Gelijk in vele zijner groote maatregelen, is ook in zijn streven naar gelijkstelling en godsdienstvrijheid voor alle Britsche onderdanen, bij opmerkzame beschouwing, een leidend beginsel, eene hoofdgedachte zigtbaar. De voordragt van 1845, strekkende om het Katholiek opvoedings-gesticht te Maynooth, met verhoogde toelage uit 's rijks kas te begiftigen, - inzonderheid de wijze, waarop deze verzoenende staatkunde omtrent Ierland door den eersten minister werd aangeprezen, - toonde hoe levendig en diep zijne overtuiging was. De oppositie verzuimde niet op het verschil met vroegere woorden en gedrag te wijzen; de talentvolle Macaulay vooral hield eene bij uitstek welsprekende rede, die hem zijn' zetel in het parlement heeft gekost, waarin hij 
even welwillend en billijk voor de Kathoheken, als scherp en hekelend voor Sir Robert Peel was.

{==464==} {>>pagina-aanduiding<<}
Wanneer ik den luister aanschouw, waarmeê wetenschap en godsdienst op de Engelsche hoogescholen omringd worden - die onafzienbare straten met paleizen, achtbare kloosters en tempels met alle schatten der beeldende kunsten uitgedost, - en die bevallige wandeldreven, - als ik aan de boekverzamelingen en kunstgalerijen denk, aan de weelde en het gemak voor onderwijzers en leerlingen; statige woningen en lagchende verblijven van studerenden en voorgangers, - als ik mij voor den geest breng, dat dáár pedellen en boden beter gehuisvest zijn, dan dien priesters wordt toegezegd, die geheel het volk van Ierland moeten leiden, - als ik de priëelen en waranden, de vertrekken voor gezellig verkeer, den pronk bij dischgenot en festynen aanzie - en dan bedenk, van wie al die pracht en overvloed afkomstig is, - als ik mij de geloofsbelijdenis herinner van den derden Eduard, van Hendrik den zesden, Margaretha van Anjou, van William de Wykenham, den aartsbisschop Chicheley of van kardinaal Wolsey, - en naga wat wij de Katholieken hebben ontnomen, mijne blikken keerend van King's College, New College, Christ-Church, en mijn onvergetelijk Trinity tot het ellendig gebouw, dat wij in de plaats geven, - dan bloos ik voor de godsdienst der Protestanten. Het is ongetwijfeld van het uiterst belang dat wij goede wetten aannemen; maar niet minder dat staatslieden groote en vaste beginsels toonen te bezitten, zij mogen in of buiten het bewind zijn geplaatst. Hoogst wenschelijk is, dat men niet schijne even ligt van meening als van zitplaats te veranderen. Ik voel geen persoonlijke bitterheid, en vertrouw dat staatkundige tegenstand mij niet zal doen voorbijzien, welke groote begaafdheden den eersten minister zijn verleend, - zijne uitstekende bekwaamheid als redenaar, administrateur en leidsman in deze vergadering, - zijne zeldzame vlijt en kunde; - terwijl ik geen twijfel voed aan zijn opregte zucht voor 's lands welzijn. Maar ik zou tevens 
ongaarne tegenspreken, dat er maar al te veel grond bestaat voor de verwijten dergenen, die ten spijt eener bittere ondervinding, hem ten tweeden male hebben vertrouwd, ten tweeden male hem tot aanzien verheven, - en zich nu ten tweeden male bedrogen vinden. Niet ligt zal ik ontkennen, dat de edele baronet, als opposant, hartstogten heeft aange-
{==465==} {>>pagina-aanduiding<<}
vuurd met welke hij niet instemde, en vooroordeelen gewekt waarop hij met afschuw nederzag, en als hij dan het hoog gezag in handen kreeg, men een' ommekeer bespeuren kon, voor den staat ja heilzaam, doch ten gevolge waarvan de werktuigen werden weggeworpen en de ladder neêrgestort, die hij dan toch gebruikte en langs welken hij opklom. - Nu is de dag der verantwoording dáár: gij boet op dezen zetel voor de dubbelhartigheid van jaren, of zoo niet, zuiver u dan voor het oog van natie en vertegenwoordiging, toon ons een duidelijk en tastbaar beginsel aan, dat uw gedrag omtrent Ierland nu en vroeger heeft bestuurd; bewijs ons, zoo gij in 1845 ter goeder trouw zijt, dat gij het mede waart in 1841. Verklaar ons, waarom gij buiten het bewind Ierland tot woede hebt gedreven, alleen om de vooroordeelen van Engeland te winnen, en thans als minister, een toorts onder ons werpt, ten einde u in de gunst der Ieren in te dringen? Overtuig ons op eenigen grond, zoo gij als bewindslieden het regt aan uwe zijde hebt, - dat gij, hier gezeten, niet de meest beginsellooze en meest faktiezuchtige opposanten waart.
‘Maar het nadeel van zoodanig schouwspel zou vermeerderen, indien ook de tegenpartij zich aan gelijke inconsequentie schuldig maakte. Al moest ik toegeven, dat deze wet kwade gevolgen hebben zal, - ze zou dubbel kwaad stichten indien de Whigs haar verwierpen, en wij zouden dan den algemeenen ondergang van alle politieke eerlijkheid aanschouwen. Het is op deze gronden, dat ik mij grievende opofferingen zal getroosten, en een sterk sprekend gevoel onderdrukkend, besloten ben voor dit ontwerp te stemmen, zoo als voor elk van dit gouvernement uitgaande, dat strekken kan om Groot-Brittannië en Ierland tot één vereenigd koningrijk zaâm te smelten. Ik zal die stem uitbrengen, zonder acht te slaan op de berisping die mij wacht, of op het gevaar, van mijne plaats in deze vergadering te verliezen. Tegen de eerste zal ik mij weten te verdedigen, en wat mijn regt van zitting in het parlement betreft, ik zal dien zetel nimmer met slaafschen zin bekleeden, en ben overtuigd, dat ik hem op geen eervoller wijze verbeuren kan.’ - Het antwoord van Sir Robert was even gedenkwaardig. ‘Welke gewaarwordingen bij deze

{==466==} {>>pagina-aanduiding<<}
discussie mijn gemoed ook hebben bestormd, zij worden in één gevoel opgelost, den ernstigen wensch namelijk, dat deze vergadering het wetsvoorstel toch niet afstemme. Misschien is de meening niet ongegrond, dat deze maatregel beter door de oude, beproefde vrienden en voorstanders der Katholieken ware voorgedragen: in dat geval, onthoudt ons uw vertrouwen, bestraft de voorstellers, maar sluit het oog niet voor de gevolgen eener afstemming, nu de wet is ingediend. Men heeft mij wel gelieven te waarschuwen, dat bij een beroep op de kiezers van Tamworth, - hoe beperkt en welwillend ook, - ik zou worden afgewezen; welnu, zou dan iets anders dan pligtgevoel ons ministers, die de voorvallen in Ierland naauwlettend gadeslaan, hebben kunnen bewegen zoodanige kans te wagen? - Dit voorstel is niet, als sommigen vreezen, een deel van eenig beraamd plan tot eene reeks van latere maatregelen, het staat op zich zelf en steunt alleen op eigen verdiensten; wij bedoelen geenszins de bezoldiging der Katholieke geestelijkheid door den staat gemakkelijk te maken. Wij hebben geenerlei magt binnen of buiten Ierland geraadpleegd, en denken er voor 't vervolg niet aan Ik wil echter een volgend gouvernement niet belemmeren door verklaringen, thans afgelegd nu de bezwaren tegen staatsbezoldiging onoverkomelijk zijn; want ik voor mij geloof niet, dat uit een godsdienstig oogpunt, dergelijke maatregel aan bedenking blootstaat. Indien het geweten van ons en onze geloofsgenooten wordt bezwaard door het ondersteunen van protestantsche dissenters in Ulster, dan wordt hun evenzeer geweld aangedaan, als zij bijdragen moeten storten tot instandhouding der gevestigde kerk. Evenmin kan ik inzien, hoe dit argument is overeen te brengen met den onderstand in Canada en Malta, aan de Katholieke eeredienst verleend. - En wat de grief van inconsequentie betreft, moet ik ronduit erkennen, dat elke gevoeligheid ten dien aanzien, en alle zorg voor de instandhouding van dit 
ministerie, zich oplost in die enkele bede, - verwerp ons voorstel niet. Ik herhaal, - straf en veroordeel ons, laat beide partijen zich vereenigen, om dezen maatregel door diegenen te doen uitvoeren, aan wie de eer der uitvinding toekomt; handel zoo als gij goedvindt; maar dat uwe afkeuring niet het voorstel, maar

{==467==} {>>pagina-aanduiding<<}
de ontwerpers treffe. - De rust van Ierland is voor onze verantwoording; - op eene of andere wijs moet dat geducht verbond tegen de Britsche regering en de Unie worden verbroken. Ik geloof niet dat het door geweld te bedwingen is; maar dat door zachte, verschoonende, edelmoedige handelingen veel is te bewerken. Aan den gezigteinder in het verre westen, verheft zich een wolkje, nog klein, maar van stormen voor de toekomst zwanger. Onlangs werd ons ministers de verklaring afgevorderd, dat wij tot handhaving van de regten des lands bereid en besloten waren; ik kom er voor uit, dat bij het afleggen dier verklaring de gedachte mij streelde en bemoedigde, dat ik daags te voren eenen vredebode tot Ierland gezonden had. - God verhoede dat het oorlog worde! misschien zou dan de zorg voor onze belangen en eer aan andere handen worden toevertrouwd; doch bij wien zij ook verblijve, ik schaar mij aan hunne zijde, en zal onze goede, regtvaardige zaak door alle mij geschonken middelen ondersteunen.’
Met eene overgroote meerderheid hechtte het lagerhuis aan deze voordragt het zegel van goedkeuring, terwijl de bonte rei der stemmenden, gelijk vroeger de afwisselende drom van sprekers, het diep ingrijpend verschil van meening onder de leden van eene zelfde partij scherp teekende. Herinneren wij eene enkele zinsnede uit de meesterlijke redevoering, door den aartsbisschop van Dublin Whately in het Hoogerhuis gehouden; - zijne krachtige taal is eene treffende aanbeveling van Sir Robert Peel's verzoenende pogingen, en ontzenuwt tevens het vaak ingebragt verwijt tegen diens staatkunde van noodmiddelen (expedients). Velen spreken alsof de penningen aan Maynooth toegestaan, een deel van de eigendommen der Protestanten als zoodanig uitmaakten, en niet van de goederen der natie. Zij draven door op het thema van anomalie, dat eene Protestantsche natie gelden zou aanwijzen voor de opvoeding van R.K. priesters, alsof regt en rede ooit konden gedoogen, dat zes millioenen medeburgers voor geen deel der natie werden geteld, alsof zij voor altoos en noodwendig mogten worden uitgesloten, van ooit eenige aanspraak te maken op een aandeel dier nationale bezittingen, die bestaan uit de opbrengsten, door belasting,

{==468==} {>>pagina-aanduiding<<}
van lieden uit alle rangen en van iedere geloofsbelijdenis. - Mogt de berisping en blaam, den bewindvoerders toegevoegd, omdat zij de vermoedelijke gevolgen van drie wegen, die voor hen openstonden, gewikt en vergeleken hebben, wat menigvuldiger verdiend zijn! Hoe zou ik wenschen, dat het meer gebruikelijk was alle kansen te berekenen, en de gronden voor en tegen te overwegen, in stede der vaak aangenomen gewoonte, om op eens eenen maatregel te verwerpen, die den schijn tegen zich heeft, bij omstandigheden, waar slechts tusschen meerdere kwaden te kiezen is, als ware het vaartuig enkel te redden door de kostbare lading over boord te werpen. Inderdaad, die klagt en afkeuring kleven aan den loop der menschelijke zaken, en moeten den wetgever niet raken, die zijn gedrag dienovereenkomstig regelt. Is niet menigmaal een legerhoofd verpligt, als hij zijne troepen door ongebaande, woeste streken moet voeren, drieërlei te bedenken, - of hij zijnen weg vervorderen, in zijne tegenwoordige stelling stand houden, - of op zijne schreden terugkeeren zal. Voorwaar, in dat geval als in het onze, zou hij den lof van hooge wijsheid geenszins wegdragen, die terstond éénen voorslag afwees waartegen hij bezwaren zag, zonder die met de overigen te vergelijken. En toch schijnen de bestrijders meerendeels er zelfs niet aan te hebben gedacht, welken weg in te slaan, en welke gevolgen er van te wachten waren.
Men heeft in den laatsten tijd zich door de mode van tegen ‘expedienten’ te schreeuwen zoo zeer laten wegslepen, dat het woord zelf bijna ten schimp geworden is. Sommigen schijnen het voor voldoenden grond van afkeuring tegen elken wetgever te houden, als men zegt, dat hij door bedenkingen van ‘expediency’ geleid werd. En enkelen zouden zelfs blozen bij de erkentenis, dat zij eenigzins daarop hebben gelet. - Ik voor mij zal gewillig het verwijt verduren dat ik haar hulde breng; wat meer is, ik begrijp niet, welk regt van zitting in het parlement of tot deelneming in de aangelegenheden van den staat iemand hebben kan, die anders handelt. Ieder, die verkiest te erkennen, dat de maatregelen, door hem bestreden, ‘dienstig’ (expedient), of die, welke hij aanprijst, ‘ondienstig’ zijn (inexpedient), moet ontegenzeggelijk niet zitten in eene beraadslagende verga-
{==469==} {>>pagina-aanduiding<<}
dering, zaamgesteld met 't uitdrukkelijk en eenig doel om te onderzoeken, welke maatregelen ‘voor het algemeene welzijn nuttig,’ dat is met andere woorden, ‘expedient’ zijn. Ik zeg het ‘algemeen’ welzijn: want natuurlijk verstaan wij onder dit woord niet, wat voor een enkel persoon voordeelig is, of eene zekere partij of klasse baat ten koste van het algemeen, maar alleen wat bijdraagt tot de nationale welvaart. Dit nu is wel blijkbaar het hoofddoel, waartoe delibererende vergaderingen zijn ingesteld. En zoo verre is althans onze kerk van zulks in strijd te achten met godsdienstpligt, dat één onzer gebeden, opzettelijk bestemd om tijdens de parlementsbijeenkomsten te worden uitgesproken, inhoudt: ‘dat de overleggingen mogen strekken en bevorderlijk zijn ter veiligheid, eer en welvaart van onze souvereine en haar gebied.’ Zoo dit niet eene duidelijke omschrijving is van politieke expediency, dan verklare iemand wat anders het wezen zou. Maar sommige menschen wijken zoo 
verre af van de leer onzer kerk op dit punt, - en ik mag er wel bijvoegen van alle gezonde moraal, - dat zij van ‘expediency’ spreken als van iets, dat met onzen pligt strijdig is of wezen kan. Indien iemand inderdaad meent, dat het ooit nuttig kan zijn de voorschriften van pligt te overtreden, - dat men dit doende niet een grooter goed aan een geringer opoffert (hetwelk toch allen ‘ondienstig’ keuren), dat het wezentlijk voordeelig kan zijn zedelijk kwaad te bedrijven, - en hij durft voor dit gevoelen openlijk uitkomen, dan heb ik van mijnen kant met betuiging van den diepsten afkeer slechts tegen zulk een snood beginsel te protesteren.
‘Eene andere bedenking is nog bij herhaling en met nadruk tegen dit ontwerp aangevoerd; deze namelijk, dat alle pogingen tot verzoening, - alle weldaden, hoe ook genaamd, - door de R. Katholieke Ieren met minachting bejegend en met ondank beloond worden. Als voorname bewijzen worden tot staving bijgebragt veelvuldige uittreksels uit redevoeringen en geschriften van de voornaamste volksmenners, predikers van de intrekking der Unie; van hen, die het vuur der tweedragt en afgunst tusschen Ier en Engelschman, - tusschen Roomsch en onroomsch hebben aan-
{==470==} {>>pagina-aanduiding<<}
geblazen. Derzulken berisping of kleinachting wordt voorgesteld als blijk van de afkeuring der Iersche natie, en de onwaarschijnlijkheid betoogd, dat eenige goede vrucht van verzoenende stappen te wachten is. Mij zou de tegenovergestelde gevolgtrekking redelijker dunken. Zonderling voorwaar zou het zijn, dat maatregelen ter bevrediging, en die eendragt bevorderen, met vreugde wierden begroet door hen, die van beroering leven. Hoe sterker klagt de voorstanders van tweedragt en misnoegdheid slaken, des te krachtiger vermoeden ten voordeele eener wet. Vreemd middel inderdaad om Ierland tot rust te brengen, dat wij elken maatregel zouden moeten afkeuren, die mishaagt aan de erkende zaaijers van onrust. Te denken, dat men het land zal doen bedaren door de onruststokers te believen, zou eene herhaling zijn van het bijgeloof onzer vaderen, die, in plaats van op de wond heelmiddelen te leggen, meenden genoeg te doen als zij het zwaard hadden gebalsemd, waarmeê de wond was toegebragt. Burke vergeleek in zijne dagen hen, die luidruchtige volksberoerders en hunne volgelingen voor vertegenwoordigers eener ontevreden natie hielden, bij lieden, welke om het getjilp van een hoopje krekels op den helderen middag, deze aanzagen als de veldbewoners, terwijl de kudden vee rustig en stil in de schaduw weidden. Wij zouden ons aan dergelijke vergissing schuldig maken, als wij aannamen, dat in dit of eenig ander 
land, de stem, die het schelklinkendst is, noodwendig de volksstem moet wezen. - Ik moet zeggen nooit eenig voldoend bewijs te hebben gezien, dat de meerderheid van Ierlands volk onvatbaar zou zijn, om door maatregelen van regtvaardigheid of liefde gewonnen te worden, wanneer zij op goeden grond mogten vertrouwen, dat deze ontsproten uit beginsels van billijkheid en welwillenden zin, en dat ze geene concessies waren, aan vrees afgedwongen. Doch al ware het ook anders, - al waren we ook overtuigd, dat geene redelijke concessiën, voor het oogenblik althans, eenig goed uitwerksel zouden te weeg brengen, - dan nog zouden wij kwaad met goed moeten vergelden, en aan anderen doen, niet wat wij van hen verwachten, maar verlangen zouden, dat zij deden aan ons. Wij zijn in deze als in andere wereldsche zaken gehouden,

{==471==} {>>pagina-aanduiding<<}
niet om den dank en gunst van menschen te verwerven, maar ze te verdienen.’
Voor zoo klemmende redenering moest de felste tegenstand zwichten, en bij bedaard onderzoek van den inhoud en strekking der bill, is schier onverklaarbaar, hoe eene verstandige en grootmoedige natie zich zoo hevig tegen de aanneming verzetten kon. En velen zelfs uit de keur der vertegenwoordiging hebben in dien afkeer gedeeld. Van Oxford's afgevaardigde Sir Robert Inglis verwondert ons de bestrijding niet: hij heeft de voorspelling niet gelogenstraft met welke Sir James Graham zijne optreding in het parlement begroette: Bedwelmd door uwen triumf is het natuurlijk, dat gij de volksmeening afmeet naar de denkwijze uwer kiezers; wij haken hunne namen te kennen, om te zien, wie bij de jongste verkiezingen tegen Sir Robert Peel hebben gestemd. Het zij zonder kwetsing in uw bijzijn gezegd: maar ik betreur den uitslag. Indien de voorspellingen aan gene zijde worden vervuld, - indien de kerk gevaar loopt, - indien dagen van beroering op handen zijn - en de instellingen des rijks wezenlijk worden aangerand, - dan durf ik voorzeggen, dat het oogenblik niet ver verwijderd is, waarin zelfs de strengste kerkleeraars berouw zullen voelen over hunne keus, en over den kampvechter door hen verkozen.

‘Turno tempus erit magno cum optaverit emptum 
Intactum Pallada; et cum spolia ista diemque 
Oderit.’ 


Maar in de afkeuring van de Maynooth-bill vinden wij mannen van allerlei rigting en kleur aan zijne zijde. Zoo als Peel zelf in zijnen ‘brief aan de kiezers van Tamworth’ aanmerkt: de tegenkanting was te meer geducht, omdat zij geen uitvloeisel was van partijzucht of staatkundige overtuiging, maar voortsproot uit opregte gewetensbezwaren. Al wierd het voorstel dringend aangeprezen door treurige herinneringen uit het voorledene, door deernis met Ierlands tegenwoordig lijden, - door het welbegrepen belang van Engeland zelf, het baatte niets. En wat

{==472==} {>>pagina-aanduiding<<}
was de strekking des ontwerps? Verhooging van eene toelage, oorspronkelijk onder George den derden door William Pitt verleend, op een tijdstip van nationaal gevaar, om het Britsche rijk en Ierland bovenal te vrijwaren voor de aanslagen van een' overmoedigen nabuur, en de beschaafde wereld voor de woelingen der regeringloosheid. Het was een nationaal Iersch Parlement, van uitsluitend Protestantsch karakter, dat het seminarium van Maynooth stichtte, en dat van den Troon wegens zijne wijsheid geprezen werd in het zorg dragen voor de opleiding der R. Katholieke geestelijkheid binnen het rijk. Sedert waren vijftig jaren verloopen, en jaarlijks was de toelage verstrekt. Hoe kon er dan nieuwe schennis van godsdienstbeginsels zijn in de poging, om de bijdragen meer evenredig met het doel te maken, en opentlijk dat te bestendigen, wat door verloop eener halve eeuw factisch en bij verjaring als blijvend was erkend?
Hooren wij Burke, den wijssten der staatslieden, over den bijzonderen toestand van Ierland. Men heeft daar eene gevestigde kerk, die men behouden wil, maar tevens eene bevolking, die door overtuiging, beginsel, genegenheid en belang moet worden geleid tot berusting in het gevestigd gouvernement. Ierland verkeert in eigenaardige omstandigheden. De inwoners zijn een gemengd ras, en de bestanddeelen zijn zeer onevenredig dooreen gesmolten. Moeten wij dit zamenstel beheerschen alsof het uit de eenvoudigste elementen bestond, en het geheel omvatten in één zelfde stelsel van volklievende wetten; of zullen wij niet veeleer voor de afzonderlijke deelen zorgen, naarmate der verschillende en uiteenloopende behoeften van ieders aard? Schrijft niet gezond verstand en evenzeer billijkheid ons als staatkunde voor naar de onderscheidene indeelingen des volks, in rangen en standen, onze burgerlijke maatschappij te regelen, in schut van eenen gemeenschappelijken souverein, en onder eenen regeringsvorm, voor gezag en vrijheid te gader gunstig; zoodanig als de Britsche constitutie zich beroemt te zijn, en werkelijk is voor wie onder haar leven?
‘Wij hebben eene kerkelijke instelling, overeenkomstig met de godsdienst van den Vorst en van de aanzienlijkste grondeigenaars, niet met die van de meerderheid des volks,

{==473==} {>>pagina-aanduiding<<}
die bij gevolg in hare behoeften aan eeredienst geenszins voorziet. Deze staat van zaken zal door geen verstandig man wenschelijk worden genoemd: het is de gesteldheid van Ierland.’
Is een Gouvernement te misprijzen, dat met het oog op dezen toestand, indachtig aan deze wenken van Burke, maatregelen beraamde, op geen ander gedeelte des rijks toe te passen, maar uitsluitend bestemd voor den eigenaardigen staat en het zamenstel der Iersche maatschappij?

(Wordt vervolgd.)






{==474==} {>>pagina-aanduiding<<}

De Natuurlijke Geschiedenis der Schepping.

 Sporen van de Natuurlijke Geschiedenis der Schepping, of Schepping en voortgaande ontwikkeling van planten en dieren, onder den invloed en het beheer der Natuurwetten. Naar de 4e Engelsche uitgave door J.H. van den Broek. Met een voorwoord van Prof. G.J. Mulder. Utrecht, J.G. Broese, 1849, II Deelen.

Vervolg der sporen van de Natuurlijke Geschiedenis der Schepping. Antwoord van den schrijver van dit werk op de menigvuldige tegen zijne leer gerigte aanvallen en recensiën; nadere verhlaringen en toelichtingen omtrent de belangrijkste bewijsgronden zijner theorie der voortgaande ontwikkeling van planten en dieren. Uit het Engelsch vertaald door Dr. J.H. van den Broek, Leeraar in de Natuur- en Scheikunde bij's Rijks Kweekschool voor Militaire Geneeshundigen te Utrecht. Utrecht, J.G. Broese, 1849.

(Vervolg en Slot van bl. 368.)
Vooraf schildert de schrijver ons de aan de silurische zich aansluitende verschillende formatiën, met de haar eigene rijen van planten en dieren, wier zamenhang en overgang van de jongeren tot de ouderen daarbij als van zelve in het oog vallen. Hebben wij het eerste dezer hoofdstukken in 't breede behandeld, voor de overige moeten wij kort zijn, te meer wijl wij door geene dorre inhoudsopgave den diepen indruk willen verzwakken, welken dit belangrijk tafereel der voorwereld, zonder twijfel op den lezer zal te weeg brengen. Het geeft zulk een rijkdom van feiten, in schoone groepen geordend,

{==475==} {>>pagina-aanduiding<<}
wier beteekenis uit het standpunt van de ‘Sporen’, helder en klaar op den voorgrond komt, terwijl levendige kleuren en fijn uitgekozen bijzonderheden ons digter brengen bij de soms phantastische verschijningen van enkele afgestorvenen uit de dagen der voorwereld.
Het zou ons leed doen het genot dier aangename vormen op eenigerlei wijze door koele ontleding, die ons hier welligt 't minst zou passen, te storen. Het volgende geven wij dus slechts als eene proeve van de boeijende schildering, die tot de lezing van het geheel moge opwekken. ‘Onwillekeurig gevoelt men zich gedrongen in zijne verbeelding terug te gaan tot de wereld, zoo als zij was in het tijdperk der Oölitische vorming, waarin nog naauwelijks eenig hooger ontwikkeld wezen, dan de kruipende dieren, voorhanden was. Even als nu, bestonden en toen reeds uitgestrekte streken droog land, prijkende met weelderig bloeijende, reeds vrij hoog ontwikkelde planten. De invloeden der weêrsgesteldheid, de eb en vloed, waren toen reeds gewone en dagelijksche verschijnselen, even als op den huidigen dag. Dagelijks had de zon reeds, gedurende een onberekenbaar tijdsverloop, hare gewone loopbaan afgelegd; nacht aan nacht blikte de hemel in zijn schitterenden dos op de groene aarde neder. Had evenwel een bovennatuurlijk wezen in dezen tijd een bezoek op onzen aardbol afgelegd, hij zou nog geen ander schepsel hebben aangetroffen, voor wien dit alles bestond, dan visschen en eenige nog lagere dieren in het water, benevens kruipende dieren, insecten, mogelijk hier en daar een vogel, en schaarscher nog over het land verspreid opossums (buideldieren). Overal waar hij zijnen blik heenwendde, zoowel in het water als op de kusten, en zelfs in de lucht, zou hij de roofzuchtige hagedissen hare prooi hebben zien vervolgen; langs het weeke strand groote schildpadden hebben zien kruipen, ontzettende megalosauri de vlakten zien doorkruissen; in de moerassen en poelen dieren, gelijkende op kikvorschen, doch zoo groot als onze tegenwoordige beeren, hebben hooren kwaken, terwijl de dampkringslucht met zwermen van insecten was opgevuld. Te vergeefs zou hij evenwel hebben gezocht naar eenig dier op de bergen of naar eenige weidende kudde in de dalen.

{==476==} {>>pagina-aanduiding<<}
Geen tijger of oliefant zou zijn weg in de bosschen hebben verontrust, geen der kleinere viervoetige dieren, zoo als de hond, de wilde kat, de egel, de haas of de mol, zou het eentoonige van zijnen togt hebben afgebroken. En niet alleen, dat hij geen enkel menschelijk wezen zou hebben ontmoet, maar ongetwijfeld had hij zich kunnen vergewissen, dat dit alles reeds sinds onheugelijke tijden volkomen gereed tot hunne ontvangst lag uitgespreid, zonder dat nog een spoor van hen te ontdekken was; dat de zon zich reeds spiegelde in de golven der stroomen, zonder een menschelijk oog te verlustigen; dat geene der vruchten van het schoone jaargetijde nog voor hem bestemd was; dat de geheele aarde zich nog als een schuldeloos kind in haren bloei en schoonheid verlustigde, onkundig van den roem en kommer, die het drijven der menschen nog over haar brengen zoude. - Nog was de geschied-schrijver der wereld niet opgetreden, die door zijn veelzijdig en scherpzinnig vernuft, al het geschapene tot zijn voordeel en nut zou aanwenden,’ enz.
Voorzeker moeten wij hulde doen aan den dichterlijken geleerde, die de geologische kennis zoo bevallig wist in te kleeden, om, wat menig ander in stijve aphorismen zou hebben opgesomd, in losse trekken voor te spiegelen, als ware het leven voor een wijl teruggekeerd in de versteende gedaanten van een geheimzinnig verleden.
Ten einde voorts ook nog op andere wijze dan door zijnen bevalligen schrijftrant de belangstelling van den Engelschen lezer levendig te houden, vestigt hij diens aandacht zoo veel mogelijk op den vroegeren bodem van oud-Engeland. Hierin heeft het oorspronkelijke eene verdienste te meer, die wel bij de vertaling verloren moest gaan, doch waarin de aanteekeningen zooveel mogelijk te gemoet trachten te komen. Vergissen wij ons niet, dan heeft de vertaler daarin ter loops de dwaling willen bestrijden, dat de geologie eene aan Nederland vreemde wetenschap moest zijn en blijven; alsof niet de jongste formatie aan duidelijkheid ten deele vergoeden kan, wat zij in zonderlinge en reusachtige vormen bij de oudere lagen ten achteren staat; alsof het praktisch nut der geologie te betwijfe-
{==477==} {>>pagina-aanduiding<<}
len valt voor het moederland, dat bezittingen heeft te bewerken zoo rijk in mineralen als de Oost. Wie daarenboven, die het in de aanteekening, p. 138, beloofde en sinds verschenen werkje van den Hoogleeraar Harting ter hand nam, waardeert niet meer dan vroeger het slib van onze oevers en kusten met zijne mikroskopische bewoners en bouwmeesters tevens?
Verlaten wij onzen bodem, dan zien wij bij onze naburen het Juragebergte omhoog rijzen uit de werkplaats der koraaldiertjes. Die zich dat voor den geest brengt, zal den uitroep kunnen begrijpen van den geoloog, (Bischof) p. 981, die, gelijk weleer Archimedes slechts een steunpunt meende noodig te hebben, om de aarde te verzetten, thans spreekt: geef ons één pantserdiertje, en wij scheiden binnen kort alle koolzure kalk en al het kiezelzuur uit de wereldzee af. In het eerste pantserdiertje werd de geheimzinnige kracht neêrgelegd, om, zonder iets meer en zonder wisseling van bestanddeelen, die beide stoffen af te zonderen uit de zee. Die kracht plantte zich voort op alle de nakomelingen van dat diertje (dat binnen een maand tijds millioenen malen zich vermenigvuldigen kan), en zal zich voortplanten zoo ver de toekomst dezer wezens zich uitstrekt. Maar hoe ontstond dat eerste kiezelschalig diertje?
De eene vraag herinnert aan de andere. Wij nemen aan, alle koolstof zij uit het atmosphaerisch koolzuur ontleed door den plantengroei. Hier evenwel stuiten wij op eene zeer zonderlinge tegenstrijdigheid; alle kool is afkomstig van het koolzuur 't welk de planten ontleden, doch deze bevatten zelf kool als onmisbaar bestanddeel; daarom moeten wij teruggaan tot de eerste plant; is deze ééne verschenen, dan is de stofwisseling aangevangen en de ontleding van koolzuur wel te begrijpen. Het proces is begonnen, zet zich voort en zal zoolang duren, als er voorwaarden van plantengroei aanwezig zijn. Maar hoe ontstond dan dat eerste plantje? De twee vragen naar het eerste organische wezen vloeijen dus inéén. Zullen wij het onbekend noemen, even als het begin der wereld? Hoe het ontstaan zij, de oplossing van dit raadsel is het hoofdonderwerp van een afzonderlijk hoofdstuk. De acarus Crossii, ziedaar een levend wezen, door electro-che-
{==478==} {>>pagina-aanduiding<<}
mische kracht onmiddellijk uit eene organische stof onder ons oog geschapen. Crosse verhaalde, dat uit verschillende oplossingen van silicas potass., van ferrocyanuret. potass., etc., wanneer er langen tijd de stroom eener galvanische batterij was doorgeleid, een nieuw soort van mijten te voorschijn kwam. Zij zouden, volgens hem, niet op de gewone wijze geboren, maar onmiddellijk uit de bestanddeelen der oplossing gevormd zijn. Later werd die vreemde ontdekking in de ‘British medical review’ medegedeeld, vermeerderd en verbeterd door een ooggetuige, die vertelde, dat het mijtje in zijnen groei een geheel eigenaaardige metamorphose doorliep. De ontdekking van een nieuw soort van levend wezen, dat niet in de onderste klasse van de ongewervelde dieren, maar reeds veel verder, in die der arachniden te huis behoort, gevormd op eene tot tot nog toe wel ongehoorde, maar toch zoo natuurlijke wijze, die ontdekking kwam onzen schrijver bij uitstek te pas. De gordiaansche knoop der organische 
schepping, die hij met behulp van generatio spontanea beproefd had langzamerhand te ontwarren, was op éénmaal doorgehakt.
Voor goede munt was die kostbare vond in de ‘Sporen’ opgenomen; later evenwel werden de stemmen, die de waarde er van geheel in twijfel trekken, zoo luide, dat ook de schrijver der ‘Sporen’ op de mogelijkheid van dwaling begon bedacht te worden. Hij zegt, p. 181: ‘ik moet evenwel opmerken, dat de acarus Crossii slechts als één voorbeeld door ons is opgegeven, en ook vooral daarom gekozen is, omdat al de twijfelingen, die nopens de wijze van voortbrenging van dit schepsel kunnen oprijzen, natuurlijk ten voordeele komen van de hypothese, welke, onzes bedunkens, zoo vele hooge waarschijnlijkheid vóór zich heeft. Al werd dit vraagstuk geheel ten nadeele onzer daaruit getrokkene besluiten beslist, dan bleven ons nog krachtige voorbeelden genoeg over en zou zulks geenen den minsten invloed op ons algemeen onderwerp uitoefenen.’
Wij ontkennen dat dit ééne voorbeeld zoo weinig gewigt voor den schrijver gehad heeft, als hij den lezer hier wil diets maken; want waarom komt hij er later meer dan eens, met eenen hem ongewonen omhaal van woorden en rede-
{==479==} {>>pagina-aanduiding<<}
neringen, op terug? Waarom deelt hij de correspondentie van den Heer Weekes mede? waarom, indien hij meerdere dergelijke voorbeelden ter zijner beschikking had, er niet een van genoemd? Neen, dit voorbeeld staat gelukkig voor den roem der ‘Sporen’ geheel alleen. Waarlijk, zoo ergens, dan is het hier, waar de helderheid van zijn oordeel beneveld wordt door zijne blinde liefde voor het kind zijner verbeelding. Zij alleen kon hem de voorzigtigheid zoo verre doen vergeten, dat hij op de meest onwaarschijnlijke verklaring van eenen getuige vertrouwde. Wij verwijten hem zijne ligtgeloovigheid niet, daar zij opheldering en verontschuldiging vindt in den dweependen ijver en de hooge ingenomenheid, die hij voor zijn stelsel aan den dag legt, en welke hem zelfs de spotzucht van hen doet betreuren, die de verklaring van het lid der Electrical Society, den Heer Weekes, en van zijuen leermeester Crosse, slechts met een onwijsgeerig lagchen beantwoorden. Dergelijke menschen, die toch niet willen gelooven en aan welke dus niets te doen is, wat hij ook aanwendde, om hen te bekeeren, zullen hem echter den eens verkregen schat niet doen verwerpen. Hij eischt ‘dat men die proeven, onder de strengste voorzorgen, herhale, en eerst wanneer zij alsdan een tegenovergestelde uitkomst geven, verdienen zij te worden ter zijde gesteld.’ Een ieder kan dit doen, zoo als de schrijver teregt aanmerkt; maar waarom heeft hij zelf die moeite dan niet genomen? Tot geruststelling van den lezer, indien deze daaraan behoefte heeft, diene echter het volgende: Alfred Smee deelt in zijne in 1849 uitgegeven ‘Elements of Electrobiology’ meê, dat hij de proeven van Weekes herhaald, maar geene mijten heeft 
kunnen voortbrengen. Men kan zeker geen betere autoriteit in deze wenschen. Genoemde schrijver toch is bekend als een vaardig proefnemer, die vele electrische toestellen aanmerkelijk heeft verbeterd; terwijl de theorie, die hij voorstaat en die in den titel reeds spreekt, ons doet vermoeden, dat hij eer ter gunste dan ten nadeele van den electrischen oorsprong der acari bevooroordeeld zal geweest zijn.
Houden wij nu verder de hypothese in het oog, van welke op de voorgaande pagina gezegd werd, dat zij zoo vele hooge waarschijnlijkheid voor zich heeft, dan zal het blijken, dat na eenig onderzoek reeds veel van die hooge waarschijnlijkheid

{==480==} {>>pagina-aanduiding<<}
valt af te dingen; ja misschien zal men die in eene zeer groote onzekerheid zien ondergaan. Zijne hoofdbewijzen zijn, dat er enkele dieren voorkomen, die pas in den lateren tijd, na de schepping van den mensch, ontstaan kunnen zijn. Zoo bij voorbeeld zou de oinopota cellaris een diertje zijn, welks pop alleen in wijn en bier leeft; een ander schepseltje zou alleen in chocolade gevonden worden, en eene soort van mot zou slechts gevolde en bereide wol, maar nimmer de nog ruwe stof aangrijpen. Al deze dieren zouden in hun bestaan aan door den mensch bereide stoffen gebonden, en dus, hoewel weinig in aantal, de getuigen zijn van de nog werkzame vormkracht, waaraan men het eerste leven moet toeschrijven. Zulk eene gevolgtrekking staat genoegzaam gelijk met hetgeen men zou kunnen afleiden uit het voorbeeld van parasiten op parasiten, hetwelk Eschricht mededeelt; een soort van walvisch zou zoo standvastig met de diadema ciliaris bezet zijn, dat men haar van andere soorten aan dit teeken zou kunnen onderkennen. De Groenlanders vertellen, dat zelfs de jongen van dezen walvisch met parasiten ter wereld komen; maar Eschricht houdt het er daarentegen voor, dat zij zich pas later op dezen bodem vasthechten. Dit blijft intusschen even onbeslist als het vraagstuk, of de otion auritum, de parasit van de diadema, even als deze zelf, ook elders kan leven, dan of zij pas na den walvisch en na de diadema geschapen moet zijn. In de ‘Sporen’ wordt in het algemeen het laatste gevoelen verdedigd, hetgeen zeer goed overeenstemt met de aldaar aangenomen generatio spontanea. Wij mogen evenwel niet verzwijgen, dat deze leer meer en meer wordt ter zijde geschoven, naar mate men hare voorname hulpbenden, de entozoa leert kennen, als reizende gasten, die zich uitnemend in de moeijelijkste positie weten te schikken, zoo zelfs, dat het eene ellen lang, het andere kogelrond voort vegeteert; terwijl men daarenbovenziet, dat meerdere entozoa in hunne verschillende 
vormveranderingen afhangen van de plaats en van de diersoort, waarin zij zich nestelen, en men de ontwikkeling hunner eijeren eveneens aan bijzondere voorwaarden gebonden vindt. Treffen die eijeren den vereischten bodem aan, dan ontwikkelen zich daarop entozoa; maar dat

{==481==} {>>pagina-aanduiding<<}
zij uit den vruchtbaren bodem, zonder eijeren, zouden ontstaan, zoo als de generatio spontanea wil, dit blijkt meer en meer onwaar te zijn.
Er is nog een andere weg open, die in de ‘Sporen’ is ingeslagen, om van het anorganische tot het eerste organische schepsel te geraken. Daarop worden wij voorbereid door eene beknopte en duidelijke uiteenzetting, hoe plant en dier, zoowel in hunne eigen voeding, als in de voortbrenging van nieuwe soortgelijke individu's, tot eene cel terug te brengen zijn. Ééne cel, in wier holte nieuwe cellen ontstaan, is de grondvorm van alle bewerktuigde wezens.
‘Konden wij dus langs den eenen of anderen weg deze cellen uit anorganische stoffen ontwikkelen, dan zouden wij dit met regt als een afdoend voorbeeld van den overgang van het onbewerktuigde tot het bewerktuigde kunnen beschouwen, en zou dus de mogelijkheid van het ontstaan van levende wezens, onder den enkelen invloed der gewone natuurwetten, niet meer te betwijfelen zijn.’ - Ongelukkig moet men zich hier met een bloote verwachting tevreden stellen; want tot nu toe is er geen eiwit langs kunstmatigen weg bereid, noch heeft de eerst door den S. aangenomene en later door hem verworpene ontdekking van Dumas, ‘dat men door middel der electriciteit in eiwit bolletjes kan doen ontstaan,’ bevestiging gevonden. Hoe het zij, de zoo even aangehaalde woorden van den S. ontnemen ons nog niet allen grond tot twijfel omtrent de stelling, dat levende wezens onder den blooten invloed der gewone ons bekende natuurwetten kunnen ontstaan. Wij voor ons beantwoorden de vroeger gestelde vragen: hoe is het eerste nederigste plantje, hoe het eerste laagste diertje ontstaan? met de bekentenis: wij weten het niet.
Van den anderen kant zou het onbillijk zijn het verband, ja het ineensmelten van het organische en anorganische rijk, zoo als het in de ‘Sporen’ wordt voorgedragen, over het hoofd te zien. De elementen van het eene vindt men in het andere terug; de muur, tusschen organische en anorganische zamenstelling opgetrokken, vervalt hoe langer zoo meer; de levenskracht, wanneer men zich die denkt als een afgescheiden onverklaarbaar beginsel, waarvan de levensverwantschappen

{==482==} {>>pagina-aanduiding<<}
zouden afhangen, wordt door de ondervinding tegengesproken en is ter verklaring onnoodig. Vraagt men naar verband tusschen vorm en physische krachten, de verscheidenheid der kristalvormen, eene klasse van ligchamen, die wel eens tusschen de bewerktuigde en onbewerktuigde stoffen in geplaatst zijn, doet naauwelijks onder voor de afwisseling in vorm der levende wezens. Wij voegen hierbij het volgende: organische zelfstandigheden waren tot nu toe, of ongevormd, of als kogeltjes, of als vast georganiseerd weefsel, nimmer evenwel in kristalvorm aangetroffen. Door een toeval vond Reichert (Müllers Arch., 1849) eene eiwitachtige stof in kristalvorm; die kristallen waren buigzaam en veerkrachtig en behielden hunnen vorm gedurende verschillende chemische veranderingen. Daarmeê was uitgemaakt, dat er chemische stofwisseling in vaste georganiseerde stof kan plaats grijpen, zonder dat de vorm er onder lijdt. Bij deze gelegenheid herinneren wij aan de Morpholithen; dit zijn anorganische concrementen van meestal carbonas calcis, wier bizarre kromlijnige vormen hun den naam van Meeresspiele deden geven en den oppervlakkigen beschouwer in den waan brengen, dat zij van organischen oorsprong zijn. De kristalvormen zouden onwederlegbaar onder de inwerking der electriciteit tot stand komen, en beide klassen van vormen in een zeker verband met elkander moeten staan, hetgeen uit de verrassende gelijkenis, die eenige gekristalliseerde stoffen met sommige plantendeelen vertoonen, zou blijken. De invloed der electriciteit zou in allen gevalle niet te miskennen zijn in het ontkiemen der zaden, in de verspreiding van wortel en tak der boomen, enz. Dit zouden de sporen zijn van secundaire middelen, welke de plantenvormen helpen daarstellen. Het zijn deze bijzondere beschouwingen, met betrekking tot den oorsprong der levende wezens, die in een afzonderlijk hoofdstuk behandeld zijn, en van welke hier de hoofdpunten zijn aangestipt.
Het was voor onzen schrijver noodzakelijk geworden aan de bijzonderheden het denkbeeld te toetsen, dat uit zijne algemeene beschouwingen klaarblijkelijk volgde, namelijk: dat er in het algemeen waarschijnlijkheid bestaat om de be-
{==483==} {>>pagina-aanduiding<<}
werktuigde schepping als eene uit de natuur zelve voortvloeijende gebeurtenis te beschouwen. Ingeweven in de vorming en verandering van den aardbol zou het dieren- en plantenrijk te voorschijn treden. Beide reeksen van natuurwerkingen, de organische en anorganische, zouden door wederkeerig verband van oorzaak en gevolg zamenhangen. De organische wezens ontstonden (volgens des schrijvers meening) langzamerhand in eene opvolging, die van hoogere ontwikkeling getuigde. De tijd was in de ontwikkeling van het bewerktuigde in het algemeen een hoofdzakelijk element, even als hij zulks nog tegenwoordig is in de wedervoortbrenging van ieder bijzonder individu. Vroeger dacht men, dat het verschijnen van bijzondere dierklassen op bepaalde tijden, onder den onmiddellijken invloed van sommige uitwendige voorwaarden, had plaats gegrepen: ‘dit verband heeft althans in de hoofdtrekken niet bestaan, want (hetgeen vooraf in de “Sporen” was aangetoond) er bestond werkelijk reeds droog land in onheugelijke tijden, vóór dat eenig landdier geboren was. De zee wemelde van ongewervelde dieren, alvorens een enkele visch is opgetreden, niettegenstaande de voorwaarden voor het bestaan beider dier klassen dezelfde zijn. De landvlakten, ten tijde der korrelkalkvorming, waarover enkel kruipende dieren rondzwierven, waren, even als de toenmalige dampkringslucht, volkomen geschikt voor het leven van zoogdieren, en evenwel kwamen deze niet opdagen.’ Evenmin is het waar, dat elke nieuwe dierschepping met groote omwentelingen der aardoppervlakte heeft in verband gestaan. ‘Met één woord, het begint meer en meer duidelijk te worden, dat de voortgang in het bewerktuigde rijk, 
zoowel wat betreft de eigenaardige veranderingen in de vroeger bestaande, als de optreding van nieuwe en hooger ontwikkelde dierklassen, volstrekt niet geheel of onmiddellijk van uitwendige omstandigheden, maar grootendeels van den tijd, heeft afgehangen.’ De geschiedenis der versteeningen ondersteunt dit denkbeeld. Eerst bestaat er overeenkomst in grovere trekken (orden, familiën), later meer in bijzonderheden (geslachten, soorten) tusschen de uitgestorven en tegenwoordig levende dieren; eindelijk wordt de gelijkenis volkomen. Overeenkomst en gelijkenis

{==484==} {>>pagina-aanduiding<<}
blijven dus bestaan, hoezeer ook van de eene tot de andere formatie de eigendommelijkheid der vormen tot eene geheele verandering nadert. ‘Dit alles strookt weinig met het denkbeeld van een tusschenbeide treden der scheppende magt, maar veel meer met den eenvoudigen gang der dingen, zoo als wij dien in onze dagen waarnemen.’
Op dezelfde wijze heeft het leven, dat zijn oorsprong heeft gehad in de eerste en nederigste vormen, de geheele dubbele reeks van hoogere vormen doorloopen, die in de dicotyledonen en zoogdieren, welke men langzaam uit de geologische tijdperken heeft zien opkomen, eindigt en in onze dagen door de nu levende schepselen vertegenwoordigd wordt. Bij de poging, om dit duidelijk te maken, wordt de aandacht van den lezer vooral bij het dierenrijk bepaald; ‘uithoofde de planten, die met de dieren van een gemeenschappelijk of ten minste aangrenzend punt zijn uitgegaan, zich zonder twijfel aansluiten aan hetgeen daaromtrent van de dieren zal worden meêgedeeld.’
In zijne hypothese, aangaande de ontwikkeling van het planten- en dierenrijk, wordt dus voor het laatste uiteengezet, hoe hunne opeenvolging door de geologische tijdperken in 't algemeen hand aan hand gaat met de trapsgewijze opklimming der vormen in den dierenketen. Vervolgens merke men op, dat de verschillende groepen der dieren volgens één bepaald plan gevormd zijn. Er is een eenheid van grondvorm aanwezig, hoezeer tevens elk dier door de omstandigheden, waarin het verkeert, wijziging in zijne ontwikkeling ondergaat. Hierop laat hij volgen p. 188: ‘wanneer wij uitgaan van de oorspronkelijke kiem, die, zoo als wij zagen, door eene bijzondere orde van geheel volwassene dieren vertegenwoordigd wordt, dan zijn al de andere dieren slechts latere ontwikkelingen van dezen grondvorm, enz.’
De bedoelde vertegenwoordigers der oorspronkelijke kiem zijn de jeugdige infusoria, van welke gezegd werd, p. 166: ‘dat zij, zoover men er over kan oordeelen volgens mikroskopische waarneming, eene volkomene gelijkenis bezitten met de eitjes der zoogdieren.’ In het bijzonder wordt de met cilia voorziene volvox globator genoemd als ter naauwernood onderscheiden van de kiem, die eindelijk volkomen

{==485==} {>>pagina-aanduiding<<}
zoogdier wordt. Ter bevestiging en opheldering tevens mogen de woorden van Frey en Leuckart (Lehrbuch der Zoötomie, p. 600) hier eene plaats vinden: ‘Die Umgrenzung der Klasse der Infusorien ist mit besonderen Schwierigkeiten verknüpft. Wenn es auch keinem Zweifel unterliegen dürfte, dass die verhältnissmässig hoch organisirten Raderthiere von den so einfach und niedrig organisirten Infusorien abzutrennen sind, so harren doch noch andere Punkte bis zur Stunde einer Erledigung. Einmal wissen wir, dass die Embryonalzustände von Thieren anderer Klassen zuweilen frappante Aehnlichkeit mit Infusorien darbieten. Es entsteht somit die Vermuthung, dass manche den letzteren zugezählten Formen nur die unentwickelten Thiere ganz anderer Klassen sind, eine Vermuthung, welche durch die eigenthümliche Fortpflanzungsweise der Infusorien (Theilung) noch wahrscheinlicher gemacht wird. Die grösste Schwierigkeit aber liegt in der Abgrenzung der Infusionsthierchen gegen das Pflanzenreich, denn auch ihnen kommt Flimmerbewegung zu.’ Het is dus waarschijnlijk, dat de in de ‘Sporen’ aangegeven volkomen gelijkenis tusschen infusorien en kiemen van hoogere dieren in het gelijken van het eene ei op het andere zijne verklaring vindt; de op hunne volkomene gelijkenis berustende voorstelling der trapsgewijze schepping van het dierenrijk vervalt, zoodra het geheel en al de gewone ontwikkeling van een kiem wordt, want de aanwezigheid van deze sluit het vooraf bestaan van volwassen dieren in zich. Hoe aanmerkelijk bij deze de generatie-organen, niettegenstaande hunne gemeenschappelijke type, in allerlei bijzonderheden zich van elkander onderscheiden, heeft Duvernoy vooral doen uitkomen, die zelfs beproefde het dierenrijk er naar te klassificeren. Dat dit verschil der organen niet zonder invloed zal blijven op hun product, behoeft geen betoog. Het punt van uitgang moet dus wederom iets hooger 
gezocht worden en daar zal men de gelijkenis niet meer zoo volkomen vinden.
Hoe stelt nu de schrijver zich het ontstaan der dieren voor, b.v. van den eersten polyp? Hij beweert, dat er eene werkelijke verandering van een infusorium in een polyp heeft plaats gehad, d.i.: de polyp, dien wij nu eenen aan het

{==486==} {>>pagina-aanduiding<<}
afgietseldiertje analogen bouw toekennen, moet toen geheel en al aan dit in bouw gelijk, ja identisch met het infusorium, geweest zijn. Deze verwisseling van analogie met identiteit moet worden aangenomen, om het even, of de overgang van infusorium in polyp plaats vinde op verder gevorderden leeftijd, of wel reeds zoo vroeg, dat de kiem van het eene dier die van het andere wordt. Het laatste wordt in de ‘Sporen’ aangenomen; dáár heeft de ontwikkeling der dieren een aanvang genomen in den grondvorm, in de kiem, die van een afgietseldiertje niet verschilt; waarin dus ligt opgesloten, dat, ten tijde der schepping, de kiemen, die nu min of meer analoog aan elkander zijn, identisch waren. In zooverre kan de schrijver zich niet geheel en al vrijpleiten, zoo als hij dit poogde te doen in het Vervolg, pag. 96: van de beschuldiging, dat hij alle kiemen niet alleen voor op elkander gelijkende, maar zelfs voor identisch houdt. Hij noemt die aanklagte valsch; maar toch is er iets van aan. Immers éénmaal, en wel, omdat hij anders de schepping niet verklaren kon, heeft hij twee of meer identische kiemen niet langer als zoodanig, maar als analoga van elkander beschouwd. Uit die analoge kiemen konden dus niet langer dezelfde, maar wel verschillende, onderling tevens min of meer overeenkomende, dieren ontstaan.
De oorzaak, dat uit gelijksoortige, met betrekking tot de soort identische, dieren, welke in lateren of vroegeren leeftijd of nog in het tijdperk van kiem verkeeren, ongelijksoortige ontstaan zijn, is volgens de ‘Sporen’ niet enkel in uitwendige omstandigheden, maar hoofdzakelijk in den tijd gelegen. Het overspringen van den eenen diervorm in eenen anderen, is bij hem geen inbreuk op de regelmaat der ontwikkeling, maar eene andere werking van eene en dezelfde wet, welke werking zich alleen met groote tusschenruimten van tijd openbaart en dan als het ware den gewonen gang der zaken vervangt. ‘De verschillende reeksen van levende schepselen, van de eenvoudigste en vroegste af, tot de hoogst ontwikkelde en laatst gevormde toe, zijn het gevolg, in de eerste plaats: van eene in de levende vormen inwonende aandrift, om, in bepaalde tijdruimten, door middel van

{==487==} {>>pagina-aanduiding<<}
voortteling, voorwaarts te streven door eenige trappen van bewerktuiging heen, die in de hoogste dicotyledonen en gewervelde dieren eindigen.’ Deze trappen zijn slechts weinig in getal en laten over het algemeen ruimten tusschen zich, waarin de aard der bewerktuiging minder duidelijk is uitgedrukt, waardoor er moeijelijkheden ontstaan, om ook hier de verwantschap der vormen proefondervindelijk aan te toonen. Behalve de eerstgenoemde oorzaak voor de verschillende reeksen van levende schepselen, is er nog een tweede: ‘de aandrift, in de vormen weggelegd, om, in den loop der opeenvolgende geslachten, wijzigingen in den bewerktuigden bouw tot stand te brengen, naar gelang van uitwendige omstandigheden, zoo als voedsel, woning, enz.’
Voor de trappen, die de vormen doorloopen, moeten wij dus tot de overtuiging komen, dat een visch kan opklimmen tot den toestand van kruipend dier en dit weder tot dien van vogel. Voor de wijziging der organen, onder den invloed der omgeving, moeten wij dus aannemen, dat b.v. de bek van een hoen zoodanig veranderen kan, dat hij geschikt wordt om voedsel op te pikken uit een ondiep water.
Wat de genoemde trappen aangaat, stemt de schrijver gereedelijk toe, dat zoodanige overgangen, of liever sprongen van den eenen trap op den anderen, in de natuur niet worden waargenomen, maar vraagt er bij, of daarvoor geene genoegzame verklaring in de verbazend groote tijdsruimte gelegen is, die er, blijkens de geologische chronologie, tusschen twee schreden verliep? De gewervelde dieren b.v. zouden, in den toestand van visch, het eerst ten tijde der devonische formatie te voorschijn gekomen zijn. Volgens Lyell zou dit voor millioenen jaren plaats gehad hebben. (NB. de berekening, volgens Lyell, in den tekst is natuurlijk zeer grof). In dien tijd zou het organische proces niet meer dan drie schreden te doen gehad hebben, te weten van visch tot kruipend dier, van dit tot vogel en zoogdier. Daarmeê is alle kans verdwenen om iets van deze sprongen van den eenen trap op den anderen te bespeuren, gedurende de luttele vierduizend jaren, die de geschiedboeken der menschheid omvatten. Mogt men hiertegen de spreuk aanvoeren: natura nihil per saltum agit, dan wachte men het antwoord af,

{==488==} {>>pagina-aanduiding<<}
hetwelk iets later, 2e. Deel, p. 9, gegeven wordt, te weten: ‘spreuken moeten voor daadzaken en deze niet voor spreuken wijken.’ Dat wel degelijk een dergelijke sprong mogelijk is in een duizend, ja 100 millioenmaal telkens onveranderd zich uitend proces, dat door ééne wet geregeld wordt, kunnen wij leeren uit de cijfermachine van Mr. Babbage (pag. 203).
Bij het beoordeelen derhalve, of planten en dieren al dan niet in staat zijn, door middel der voortteling, tot hoogere grondvormen over te gaan, houde men wel in het oog, dat onze geschiedkundige tijdsruimte slechts een oneindig klein deeltje van den geheelen leeftijd der aarde uitmaakt. - ‘Het eenige besluit, dat wij dus uit de schijnbare onveranderlijkheid der organische vormen kunnen trekken, is, dat de gewone orde der dingen aldus is ingerigt, gedurende den tijd, dien wij onmiddellijk kunnen waarnemen. Het voorbeeld van Mr. Babbage doet ons de mogelijkheid inzien, dat er eenmaal eene andere wet intrede, waardoor dit proces ter gelegener tijd zal worden afgebroken en veranderd.’ - De schrijver der ‘Sporen’ hecht, naar ons oordeel, te veel aan eene mogelijkheid, die ééns op de millioenmalen kan geboren worden, en doet daardoor wel eenigzins te kort aan eene zekerheid, die, al is het slechts over enkele duizend jaren, zich toch altijd als zekerheid vertoond heeft. Juist die voorkeur, die wij bij hem meenen te bespeuren, maakt de woorden begrijpelijk, die anders uit zijnen mond onbegrijpelijk zouden zijn, dat hij namelijk de geldigheid zijner besluiten, die hij uit onmiddellijke waarneming getrokken heeft, niet verder wil uitstrekken dan tot den tijd, gedurende welken die waarneming geschied is, maar haar niet voor volgende tijden wil staande houden, waarin welligt andere feiten waargenomen en andere besluiten getrokken zullen moeten worden. Hoe het zij, het argument, dat de S. voor zijne stelling: dat de vorming van de organische wezens bij trappen zoude geschied zijn, ontleend heeft aan de mogelijkheid, zal weinig waarde hebben voor hem, die ééne zekerheid boven duizend mogelijkheden verkiest. Het andere argument, dat op de analogie gebaseerd is, die hij wil vinden in de vorming van de dierenwereld, met de 4

{==489==} {>>pagina-aanduiding<<}
ontwikkelingstrappen, die het menschelijk embryo zou doorloopen, en waarbij dit als het ware telkens eene der lagere dierklassen zou vertegenwoordigen, dat argument, zeggen wij, zal weinig afdoende kunnen zijn, omdat die verschillende trappen toch al te flaauw geteekend, die analogie zelve dus al te ver gezocht is.
De eenheid van grondvorm, die uit het vergelijkend onderzoek van het geheele dierenrijk te voorschijn treedt, had hem genoopt tot eenheid van schepping te besluiten. Daarin werd hij nog meer bevestigd door de beschouwing der afzonderlijke organen, die zeer overeenkomen bij de verschillende dieren, hoewel zij aan verschillende verrigtingen dienstbaar zijn, en in verrigting nu eens elkander ondersteunen, dan weder vervangen en dit soms in hetzelfde dier op onderscheiden ouderdom. Zoo b.v. worden de kieuwen van de kikvorschlarve, bij het volwassen dier, door longen vervangen. Onbegrijpelijk verder ware het nutteloos aanwezig zijn van rudimentaire en abortive organen, wanneer niet het algemeene plan, dat aan het dierenrijk ten grondslag ligt, dit verklaarde. Hetzelfde moet gelden voor het plantenrijk.
Deze eenheid van bewerktuiging, te zamen genomen met hetgeen ons van de ontwikkeling der dierlijke vrucht bekend is, zoude naauwelijks denkbaar zijn, zonder den invloed eener algemeene wet voor hun ontstaan. Wij mogen evenwel niet verzwijgen, dat de gelijkenis van een zoogdier achtereenvolgens op een visch, een kruipend dier, enz., niet in dien zin wordt opgevat, alsof het zoogdier op een volwassen reptil geleek, maar wel in dier voege, dat zoogdier en reptil gedurende die gelijkenis beide op een vroeger tijdperk van het vruchtleven staan. Men moet dus in het vruchtleven twee tijdperken onderscheiden; het eene, waarin het toekomstige individu de met de lagere dieren overeenkomstige eerste trappen van ontwikkeling doorloopt; het tweede, waarin het nieuwe wezen, dat een zekeren trap bereikt heeft, in een andere rigting volmaakt wordt. Geschiedt het laatste niet, maar blijft de vrucht nog eenigen tijd in de eerste rigting voortgroeijen, dan heeft de overgang tot een volgenden trap plaats.

{==490==} {>>pagina-aanduiding<<}

‘Hoewel wij nu nimmer een blijkbaar uitwerksel mogen zien van de wet, die volgens onze voorstelling eenen zoodanigen overgang kan tot stand brengen, is er echter wel het een en ander waargenomen, dat hiertoe nadert. Het is namelijk ten volle bewezen dat het onderscheid in sekse enkel ontstaat door voortgaande ontwikkeling.’ Dit wordt aldus begrepen, dat van de vrouwelijke individu's sommige daarna opklimmen tot den toestand van mannelijk individu. Behalve dat het hier aangehaalde voorbeeld van de bijen geheel en al misplaatst is (want dit zoowel, als nog een tweede voorbeeld, bewijzen beide de later te bespreken wijzigingsvatbaarheid), is de ten volle bewezen (sic!) verklaring van het sexueel verschil geheel valsch. Dit verschil toch hangt af van den vooruitgang van het eene deel met evenredig terugblijven in ontwikkeling van het andere deel van den hermaphroditischen grondvorm, die aan alle individuën eigen is. (Kobelt, R. Leuckart, H. Meckel.) Wij hadden dit punt als van minder belang onopgemerkt gelaten, ware het niet, dat de schrijver, uit de eenheid der natuur voortredenerende, dit ééne voorbeeld beslissend voor de hoogere dieren maakte, terwijl zijne geheele voorstelling a posteriori eene dwaling blijkt te zijn.
Het tweede voorbeeld, dat wederom hier ter plaatse niets afdoet, is de vatbaarheid der volkeren, om naar omstandigheden voor- of achteruit te gaan. Er blijven dus alleen over de Hemmungsbildung, waarin men, voor een enkel orgaan, de trapsgewijze opklimming, maar in tegenovergestelden zin, bevestigd ziet; voorts de overgang van vorschpoppen in volwassen dieren, en ten slotte het door kunst te weeg gebragte stilstaan van de eersten op den lageren ontwikkelingstrap. Daar het laatste weder tot de wijzigingsvatbaarheid kan gebragt worden, en vorschpoppen nog altijd aanmerkelijk van visschen verschillen, laten wij de bovenaangehaalde uitspraak des schrijvers, dat wij nimmer een blijkbaar uitwerksel van dergelijke, bij trappen of sprongen voortschrijdende, ontwikkeling te zien krijgen, hare volle waarde behouden.
Dit zij genoeg over de trappen der ontwikkeling. Wij gaan nu over tot de vatbaarheid voor wijziging door uitwendige omstandigheden.

{==491==} {>>pagina-aanduiding<<}

De onveranderlijkheid der soorten wordt van alle kanten bestreden met eene menigte van op planten en dieren betrekking hebbende feiten. Daarbij wordt de Generationswechsel van Steenstrup even aangeroerd. Waarschijnlijk echter zal hij den vasten steun, dien dit feit, hetwelk hij nu nog als half verdacht ter loops aanhaalt, aan zijne beschouwing zou kunnen verleenen, in eene volgende uitgave van zijn werk beter waarderen. Vervolgens wordt met slechts weinige woorden de groote geschiktheid aangetoond der eerste aardoppervlakte voor de uitbreiding der individu's, en tevens voor het ontstaan van de bestendige varieteiten (soorten), die zoo veel tijd zouden behoeven om terug te keeren tot den oorspronkelijken vorm, dat het geheel en al buiten het bereik onzer waarneming moest vallen. Eene soort is slechts een woord, zegt de S., en meent daaruit zijn regt te ontleenen om de soorten tot familiën en deze weder tot stamboomen terug te brengen, zoodat er derhalve aanvankelijk slechts ééne diersoort zoude geweest zijn, uit welke al de soorten, die één stamboom gemeen hebben, langs den weg der voortteling zouden zijn voortgesproten. Wij veroorloven ons hierbij echter een enkele aanmerking; streng genomen kan men elk natuurhistorisch begrip onjuist noemen, wijl het een abstractie is van een enkel punt, dat men zich willekeurig buiten den invloed der omgeving denkt, die het onophoudelijk wijzigt en waarmeê het inderdaad onafscheidelijk verbonden is. In zooverre die afscheiding slechts denkbeeldig is, staat het begrip van individu aan dezelfde vernietigende uitspraak bloot, die wij hier op de soort zagen toepassen, en toch vindt niemand er bezwaar in de grenzen te behouden, waardoor het eens van de omgeving is afgescheiden. Het begrip ‘soort’ is weinig minder vast in de natuur, zoo als die door den mensch kan worden opgevat, gegrondvest; daarmeê staat de physiologische wet in verband, dat eene vruchtbare paring 
altijd slechts binnen de grenzen eener bepaalde soort plaats vindt of hoogstens tusschen zeer naauw verwante soorten. Het staat zeker vrij te gissen, dat, hetgeen nu uitzondering is, vroeger wet geweest zij; intusschen vergete men niet, dat dergelijke gissing in strijd komt met onze ervaring, of althans zich ver over deze in het rijk der mogelijkheid uitstrekt.

{==492==} {>>pagina-aanduiding<<}

Niet onbelangrijk is het oordeel van onzen S. over Lamarck, aan wien hij eerlijk verklaart, zoowel het eerste idée van zijn stelsel in het geheel, als de leer der wijzigingsvatbaarheid verschuldigd te zijn. Hij zegt: Lamarck is vooral daarom van den weg afgeweken, omdat hij van zijn beginsel te veel gevergd heeft; zonder twijfel is het van grooten invloed op den uitwendigen vorm der dieren, maar het schoot te kort om rekenschap te geven van de groote trappen der bewerktuiging. Hij kreeg dan ook bijna geen enkelen aanhanger. De vorderingen der physiologie en geologie bragten onzen schrijver nu op de gedachte, dat eene met het gewone gestatieproces overeenkomende werking ten grondslag lag aan de trappen, die het bewerktuigde leven in een langdurig maar bepaald tijdsbestek doorloopen heeft. ‘Er heeft eene algemeene dragt in de natuur bestaan, gelijk aan die van elk individu in het bijzonder, gedurende welke evenmin eenige bevreemdende omstandigheid of eenig wonder heeft plaats gegrepen, als bij den kalmen en geregelden voortgang der zwangerschap van de eene week tot de andere wordt waargenomen.’
Het kan, naar wij meenen, niet ongepast zijn, hier aan Agassiz te herinneren, wiens werk hij pas eenigen tijd na de eerste uitgave der ‘Sporen’ (zie pag. 65) meester is kunnen worden; later heeft hij hem meermalen geraadpleegd en heeft in het ‘Vervolg’ aan de meening van den Zwitscherschen geoloog eene afzonderlijke bladzijde gewijd. De hoofdinhoud van dit prachtwerk deelen wij volgens den titel meê: ‘Recherches sur les poissons fossiles, comprenant la description de 500 espèces qui n'existent plus, l'exposition des lois de la succession et du developpement organique des poissons durant toutes les metamorphoses du globe terrestre, une nouvelle classification de ces animaux exprimant leurs rapports avec la série des formations,’ etc. 1833-1843. Aan den eenen kant moge de overeenkomstige rigting van eenen man als Agassiz ons vertrouwen in het stelsel der ‘Sporen’ vermeerderen, aan den anderen kant moeten wij indachtig zijn, dat noch deze, noch 's schrijvers beroemde landgenooten, Owen, Lyell, wier werken hij meermalen geciteerd heeft, hunnen bijval aan zijn stelsel geschonken hebben. Van

{==493==} {>>pagina-aanduiding<<}
waar die tegenstand? Is het omdat, gelijk hij het lot van Lamarck schijnt te deelen, hij ook denzelfden misslag beging, waaruit hij zelf juist naar waarheid het min gunstig onthaal, dat dezen te beurt viel, verklaarde? Heeft ook onze schrijver zich aan overdrijving schuldig gemaakt en te veel van zijn beginsel gevergd? Het antwoord is niet ver te zoeken, maar springt al terstond in het oog waar hij de waarheid zijner scheppingstheorie wil toetsen aan de klassificatie der tegenwoordige dierenwereld. Bestaat er namelijk orde in de natuur, dan zal die bij eene goede rangschikking van het dierenrijk zigtbaar moeten zijn, en deze zal zich aan een genealogisch stelsel, zoo als het zijne is, aansluiten of wel het den bodem inslaan. Die orde der natuur voor het dierenrijk nu is zigtbaar, niet in eenen doorloopenden dierketen, maar in meerdere reeksen of groepen, die, naast elkander gelegen, toch alle niet even hoog opklimmen, noch ook in hare eerste termen met gelijke schreden voorwaarts gaan. Het systeem van Cuvier kan hem niet dienen, want daarin worden vier hoofdgroepen van gewervelde dieren aangenomen, die naar zijne meening onnatuurlijk zijn zamengelascht uit de alleen in graad overeenkomende bestanddeelen, genomen uit meerdere groepen, die elk voor zich een eigen karakter dragen. Hij beproeft dus eene nieuwe klassificatie op te stellen: zijne eerste groepen komen met de gebruikelijke van Cuvier overeen; maar bij de gewervelde dieren openbaart zich een in het oogloopend onderscheid; want hier vormt hij hoofdgroepen, welke opvolgend den toestand van visch, van kruipend dier, van vogel, als zoovele trappen van ontwikkeling tot zoogdier doorloopen. Gelijk nu een dier in zijne ontwikkeling niet alle lagere vormen doorloopt, zoo moet men dit ook niet verwachten bij de schepping of ontwikkeling van het dierenrijk. Een hoogere orde der zoogdieren b.v. is niet ontstaan door overgang uit eene lagere orde, maar uit eene verwante groep der kruipende 
dieren. Daar onze schrijver zich hier niet meer steunen kan op de overeenkomst in bewerktuiging, die ontegenzeggelijk grooter is tusschen eene orde der zoogdieren en eene andere uit dezelfde klasse, dan tusschen eene uit de zoogdieren en eene uit de reptilia, verlaat hij de basis

{==494==} {>>pagina-aanduiding<<}
der vergelijkende ontleedkunde, die hij, eenstemmig met Cuvier, tot nog toe voor de familiën had aangenomen, daar, waar hij uit de familiën hoofdstammen opstelt. Hij spreekt hier van een aan alle leden van eenen hoofdstam gemeenschappelijk karakter, dat zich standvastig van het laagste tot aan het hoogste dier, dat als het ware de kroon aan eene dergelijke reeks opzet, laat vervolgen. Dit karakter vindt hij voor de hoofdgroepen gewoonlijk niet enkel in den overeenkomstigen bouw, maar veel meer in levenswijze, voeding, inborst, kortom in het psychologisch karakter der dieren. Wij laten het aan den lezer over te beslissen, welk beginsel van verdeeling, het anatomische of het psychologische, in het rangschikken der dieren tot genealogische hoofdgroepen de voorkeur verdient. Wij onthouden ons te meer van een oordeel in deze, daar de schrijver zelf erkent, dat eene genealogische klassificatie bij den tegenwoordigen stand der vergelijkende embryologie, waarop hij haar bouwen wil, hoogst gebrekkig zou zijn. Hij waagt zich daarom naauwelijks aan deze voorbarige onderneming, maar geeft alleen tot voorbeeld de familie der Echinodermata, en laat daarop eene proeve volgen, hoe het overige dierenrijk waarschijnlijk genetisch gerangschikt moet worden. De door Agassiz voor eenige familiën gemaakte opmerking, dat zij elkander in de reeks der vormingen op dezelfde wijze opvolgen, als waarin ook de ontwikkeling harer bewerktuiging opklimt, komt hem zeer te stade. Agassiz meende geen regt te hebben, zonder voorafgaand onderzoek, het besluit, uit enkele afzonderlijke waarnemingen gemaakt, op geheel het dierenrijk toe te passen. Onze schrijver is minder angstvallig en tracht zich stout een weg te banen, die de verst verwijderde punten van het dierenrijk, de monade met den mensch, verbinden zal. Hoevele afgronden van onwetendheid hij op die reis moest overspringen, waarop alleen de Zwitsersche geoloog hem eenige schijnbaar vaste punten kon 
aanwijzen, behoeven wij hier niet op te tellen. Tot geruststelling diene, dat de schrijver de bezwaren, aan dien togt verbonden, zelf gevoeld heeft. Daarom welligt zag hij naar een hulpmiddel om, hetwelk hij meent gevonden te hebben in eene ontwikkeling, welke analoog aan die van het individu voortgaat bij trappen of

{==495==} {>>pagina-aanduiding<<}
sprongen, waarmeê hij telkens de openblijvende ruimten in de hoogere dierreeksen kan aanvullen. Daarbij geeft ‘de Tijd’ den waren hefboom in de hand, waarmeê hij de hindernissen, ontstaande uit de voor hem slechts schijnbare vastheid en onafhankelijkheid der soorten, ter zijde kan schuiven.
Tot dus verre moesten wij vaak of de oorspronkelijkheid, of de stoutmoedigheid van zijn systeem bewonderen; jammer echter is het, dat het ons soms zulke gewaagde gissingen opdischt, dat eigenliefde en gezond verstand, beide, ons beletten ze voetstoots aan te nemen. Wij hebben hierbij op het oog de wel is waar geheimzinnig uitgesproken onderstelling, dat de Labyrinthodon, dat verbazend groote kikvorschachtige dier, met zijne op handen gelijkende afdruksels van voetstappen, als het ware een menschelijk spookverschijnsel dit de voorwereld zoude zijn, waaruit zich later de mensch zelf ontwikkeld zou hebben, maar verklaren tevens, dat de indruk, dien eene zoodanige voorstelling op ons maken moest, reeds eenigzins verzwakt was door de woorden van Dr. Roget: ‘de kikvorsch is behalve de mensch het eenige dier, dat kuiten vertoont; het nadert blijkbaar tot de hoogere orde der zoogdieren.’ Hoezeer de schrijver van de ‘Sporen’ zelf ons met gemoedelijken ernst vermaant niet te huiveren voor dergelijke voorvaders, kunnen wij echter niet ontveinzen, dat wij weinig sympathie gevoelen voor zulk een voorgeslacht, en dat ons oordeel aarzelt zijne regtmatigheid te erkennen.
Na al het daartegen aangevoerde zal het wel bij niemand verwondering baren, dat wij niet volmondig kunnen instemmen in den eigen lof, dien de schrijver zich zelf toezwaait, wanneer hij zegt: ‘het is eene beschouwingswijze, die, onzes bedunkens, niettegenstaande het gebrekkige, dat daarin voor het tegenwoordige nog gelegen mogt zijn, de eenige is, welke tot heden er aanspraak op kan maken van tot eene ware natuurlijke klassificatie te naderen. Zij grondt zich niet alleen telkens op duidelijke verwantschappen, die nagenoeg alle door de dierkundigen erkend zijn, hetzij op evenzeer algemeen aangenomene daadzaken, uit de leer van het vruchtleven; maar de daarin blootge-
{==496==} {>>pagina-aanduiding<<}
legde rangschikking komt bovendien nagenoeg in alle punten met de palaeontologie of de geologische geschiedenis der dieren overeen.’
Zeker is het, dat de schrijver ook blijkens de aangehaalde woorden zelf levendig overtuigd is van de deugdelijkheid van zijn systeem, en van de juistheid der redeneringen, waarop het gebaseerd is. Al deelden wij die overtuiging niet in die mate, zijn boek leverde ons eene hoogst leerrijke en onderhoudende lectuur. Dat zijn stijl, in weêrwil dat de Hollandsche uitgave op vele plaatsen ver beneden het oorspronkelijke gebleven is, doorgaans boeijend, soms wegslepend is, baart geene verwondering, daar de meest verschillende onderwerpen zoo geniaal, ja men zoude bijna zeggen excentriek zijn opgevat. - Doch onze taak spoedt ten einde. Wij achten het daarom onnoodig nieuwe proeven uit het ‘Vervolg’ of uit het einde van dit hoofdstuk bij te brengen, waar hij, de geographische verspreiding der tegenwoordige flora en fauna nagaande, het oog vestigt op de jeugdige schepping, die de wijd uiteenliggende eilanden van Australië en de Zuiderpoolstreken bekleedt. Wij zouden daar weder nieuwe verklaringen aan de bekende zien toevoegen, en weder andere gronden de vroeger gegevene voor het eigenaardige dier flora zien vervangen of te hulp komen. Zoo b.v. wordt in het ‘Vervolg’ de overeenkomstige flora van twee door de tusschengelegen zee afgescheiden landen in dier voege verklaard, dat zij mede ten bewijze kan dienen voor de vroegere stelling: de zee is de bakermat of eigenlijk het voedingsvocht der in hare eerste ontwikkeling verkeerende schepping geweest. Misschien zouden wij dan tot vervelens toe bezig zijn, met de draden van het mogelijke, van het meer of minder waarschijnlijke en van het zekere, die zoo fijn en kunstig dooreengevlochten zijn, op te zoeken en af te zonderen. Welligt ging dan de indruk verloren van het grootsche schouwspel, dat het dieren- en plantenrijk ons opleveren, wanneer zij door de voortgaande ontwikkeling, als van zelve, oprijzen uit het onbezielde stof, maar waarin éénmaal bij het begin van 
het Heelal de natuurwetten door den Schepper waren weggelegd.
Zeker is dit hoofddenkbeeld voor den wetenschappelijken

{==497==} {>>pagina-aanduiding<<}
man zeer bekoorlijk; het belooft hem meerdere bevrediging dan die het tegenovergestelde gevoelen eener schepping door den regtstreekschen, onbegrijpelijken en als ware het in geene wet uitgedrukten invloed van God hem immer zou kunnen bieden. Mogt ook al een tal van aanmerkingen door ons aangevoerd zijn tegen de wijze, waarop hij zijne theorie ontvouwde, men zie daarin niets anders, dan de levendige belangstelling, die zij bij ons wekte, die ons tot een ijverig onderzoek aanspoorde, opdat de middelen, zoo mogelijk, in deugdelijkheid geëvenredigd mogten zijn aan de heerlijkheid van het doel, en de bewijsgronden in onomstootelijkheid en klem niet mogten te kort schieten voor het onberekenbaar gewigt zijner stelling.
Verbood de voor ons beschikbare ruimte hetons niet, vele dier bewijsgronden zouden wij nog nader moeten toetsen; wij zouden hem naauwkeuriger kunnen volgen, waar hij de vroegste geschiedenis van het menschdom tot onderwerp eener afzonderlijke beschouwing maakten; met bevreemding zouden wij dáár, als streng gevolg zijner vroeger voor de overige dieren verdedigde stelling, vinden, dat, wanneer men de sprekende feiten uit de physiologie der rassen, uit de vergelijkende taalleer enz. bijgebragt, wel overweegt en in verband brengt met de ontwikkelingstheorie, er naar zijne meening geen grond bestaat om meer dan twee oorsprongsplaatsen voor het menschelijk geslacht als noodzakelijk aan te nemen; namelijk eene voor het Aziatische, Amerikaansche en Europeesche, benevens eene tweede voor het Afrikaansche ras. Deze uitspraak hadden wij niet verwacht van hem, die wijlen den uitstekenden anthropoloog, J.C. Prichard, onder zijne landgenooten telt. Wij mogen toch niet vooronderstellen, dat, daar hij zich op de onderzoekingen van Prichard beroept, het werk hem onbekend zou zijn, waarin deze de menschenrassen als verscheidenheden van ééne soort, door den invloed van natuur- en zedekundige oorzaken ontstaan, zoo overtuigend heeft voorgesteld. Beter laat het zich begrijpen, dat hij, voor het Engelsche publiek schrijvende, de schedelleer van Gall aan zijne psychologische beschouwing heeft ten grondslag gelegd. Voor het overige wete men, dat, moge die craniologie nog eenige voorstanders vinden onder de leden van eene of an-
{==498==} {>>pagina-aanduiding<<}
dere phrenological society, zij daar buiten en op het vasteland naauwelijks meer ter sprake komt, dan om op nieuw als ongegrond verworpen te worden. Evenmin zal de redenering over de onsterfelijkheid, welke in eene vrij lange noot is overgenomen, uit ‘Hope prospects of man,’ op den bijval van hen kunnen rekenen, die, voor het overige, zich aansluiten aan de voorgedragen psychologie.
Wij vonden tot nog toe geene gelegenheid om een oogenblik stil te staan bij de aanmerking, die reeds meermalen, gedurende het lezen der ‘Sporen,’ bij ons opkwam, zoo dikwijls wij namelijk op de volgende uitspraak stieten: de schepping door onmiddellijke, telkens herhaalde, tusschenkomst van God staat tegenover die door natuurwetten, en wel op de wijze, zoo als zij door den S. is voorgesteld. Hoewel wij dat tegenoverstaan en het onvermijdelijke dier keuze nog niet inzien, houden wij het voorloopig vast, maar gelooven dan veilig te mogen stellen, dat, wanneer hij het oog heeft op de geloovigen, die aan eene opvatting naar de letter blijven hangen, zijne stem wel te vergeefs zich verheffen zal. Aan den anderen kant is die tegenstelling eveneens nutteloos voor hen, die bij eene gezonde opvatting van het mozaïsche scheppingsverhaal zich de woorden van J.G. von Herder herinneren (Aelteste Urkunde des Menschengeschlechts): ‘dies ist die Erklärung des uralten morgenländischen Denkgedichts: - die Anordnung der Wochentage und des Sabbaths aus der Schöpfung der Welt.’ Eindelijk wanneer wij blijven op het terrein der wetenschap, dan verwachten wij een eerlijk antwoord op de vragen: wat weten wij van de Schepping? Het geschapene ligt voor ons, en omvat nog menigen chaos, waarin het licht der wetenschap kan opgaan. Intusschen, daar het geschapene en de schepping niet streng zijn af te scheiden, is zeker het gissen geoorloofd; maar men verlieze daarbij datgene niet uit het oog, wat de werkelijkheid ons reeds als bewezen, als zeker heeft leeren kennen, en waaromtrent elke gissing derhalve onnoodig, ja zelfs der waarheid schadelijk zijn kan. Zonder zelf der wetenschap het regt te willen betwisten zich door eene hypothese een nieuw gebied tot onderzoek te openen, of door haar het reeds verworven terrein uit te breiden, zij men hier vooral bedacht-
{==499==} {>>pagina-aanduiding<<}
zaam, dat het gebruik niet in misbruik ontaarde. Dat de 
schrijver der ‘Sporen’ niet altijd die gewenschte bedachtzaamheid aan den dag gelegd heeft, is ons bij de lezing van zijn werk onmiskenbaar gebleken. Niet aan de verkeerdheid zijner hoofdstelling, maar wel aan de vaak gevaarvolle vlugt zijner te weelderige phantasie is het te wijten, dat zijn werk den schijn van een natuur-historischen roman niet altijd van zich verwijderd houdt. Het was toch niet zijn voornemen, alleen de verhevene, niet zelden wonderdadige werkingen der natuur met levendige verbeelding op te vatten, met sprekende kleuren te schilderen, met treffende redeneringen toe te lichten, maar wel degelijk het heerschen der natuurwetten bij de schepping en bij de verandering van het geschapene aan te toonen. Men moge het hem dan ook al tot een verwijt maken, dat hij daarbij van eene hypothese uitging, den verderen gang zijner onderzoekingen van onderstellingen niet vrij hield, waar wij stellige feiten verwacht hadden; desniettemin zijn wij hem grooten dank verschuldigd, daar hij onmisbaar voor vele lezers den sluijer, waarmeê de natuur zich nog geheimzinnig voor hen bedekt hield, opgeligt, andere tot verdere nasporingen en naauwkeurig onderzoek aangewakkerd en bij allen de liefde voor de beoefening der natuurkundige wetenschappen gewekt heeft.






{==500==} {>>pagina-aanduiding<<}

Muziek.

De Hedendaagsche Opera.

(Uit het Hoogduitsch.)

II. De Franschen 1.

De fransche opera teerde, bij 't begin van de twintigste jaren onzer eeuw, gedeeltelijk op de overlevering van een beter verleden en onderhield, voor een ander deel, door nabootsing van Rossini's manier, haar tamelijk onbeteekenend leven. De trotsch-heroïsche opera-stijl, die, in de dagen des Keizerrijks, voornamelijk door de werken van Le Sueur en Spontini, zich geldend gemaakt had; - die zijn' stamboom terugbragt op Glück en uitnemend paste voor een geslacht, 't geen gewend was, dat de kanonnen overal 't hoogste woord woord voerden; - deze stijl, die tot Glück's schrijfwijze stond als de schilderijën van David tot de Antieke, was spoedig buiten trek geraakt. Des te meer had Boieldieu, gedurende de jaren des vredes, met zijn gemakkelijk verstaanbaren zang, vasten voet gewonnen. Wanneer men het streven der oudere Meesters, gelijk Cherubini, Méhul, Berton, als op zich zelf staande verschijning beschouwt, zou men daaruit opmaken, dat de fransche opera, in zinrijk-vrolijk spel, wilde terugkeeren tot het punt, waar haar zelfstandige nieuwer gestalte was geboren: n.l. tot de Vaudeville. En waarom niet? Immers de ligtgebouwde Vaudeville heeft een zóo stevig regt in Frankrijk - omdat ze terugwijst op de volkszangwijze der Franschen, op de ‘Ro-
{==501==} {>>pagina-aanduiding<<}
mance’, - dat ze, hoe vaak ook teruggedrongen, altijd weêr aanklopt en zich ten laatste gewis tot eene nationale opera der Franschen vormen zal. Maar 't is niet de gezonde, krachtige volksgeest, die, uit de ligtvaardige fransche opera's van de latere tijdperken van Boieldieu en uit de (gelijktijdige) vroegere van Auber tot ons spreekt - 't is de stem des geestes van ontzenuwing en verslapping. Daarom bleek de natie spoedig oververzadigd van dergelijke voortbrengselen. 't Was een misselijk teeken, dat de eerstelingen van Auber, waarin we niets erkennen dan eene verfranschte verwatering van Rossini'sche vormen, in Duitschland spoediger tot 
algemeene geldigheid kwamen dan in Frankrijk zelf. De spanning der gemoederen was, juist in dien tijd, bij lange zoo groot niet aan deze zijde des Rhijns als in Parijs; men liet zich in Duitschland nog zorgeloos in sluimering wiegen, door den zoeten, weekelijken zang, die in Auber's ‘Concert à la Cour’, in zijn ‘Neige’ en dergelijke werken, den boventoon heeft, terwijl men aan den overkant, met ingehouden adem, luisterde naar de gebeurtenis, die zich ontwikkelen ging, al was ze voorloopig niet anders dan eene - catastrophe d'Opéra! Deze was twee jaren ouder dan de staatkundige. In 't jaar 1828 verscheen ‘la Muette de Portici.’ Deze opera was eene muziekale omwenteling; hare werking was plotseling en onwederstaanbaar. De fransche nieuw-Romantiek kwam door haar, gelaarsd en gespoord, als uit den grond op en nam, met de eerste beweging, reeds 't geheele veld in. Beproefde Meesters, die zich reeds lang in zich zelven hadden afgesloten, veranderden geheel van rigting en volgden de nieuwe vaan. Auber was niet van zóo groote beteekenis en zijn werk, op zich zelf, niet zóo magtig, maar zijn reeds opmerkelijke muziekale schepping werd verheven boven haar zelve, omdat de componist zoo plotseling, bijna door toeval, den juisten toon des tijds gevonden, omdat hij gewaagd had het grootsche contrast, met alles wat onmiddelijk vooraf was gegaan, op éens uit éen te zetten. Gelijk Rossini de componist was geweest der ‘heilige Alliantie,’ zoo was Auber de componist der ‘Juli-revolutie.’ Klinkt het niet als spot, dat de groote staatkundige afdeelingen der jongste geschiedenis, bijna altijd door een opera-spook zijn aangekondigd?

{==502==} {>>pagina-aanduiding<<}

We hebben de uitdrukking ‘fransche nieuw-Romantiek’ reeds zóo vaak gebezigd, dat we die eerst nader verklaren moeten; de ‘Muette de Portici,’ geeft ons daartoe treffelijke aanleiding. We ontmoeten hier bovenal de Kunstemancipatie der massa's, ja, de aesthetische zege van deze over het individu. In de ‘Muette de Portici’ treedt vooréerst het volk, als massa, dramatiesch in zijn volle regt; het choor, dat tot dien tijd slechts als lyrische tooi, of, als 't vèr ging, in den zin der antieke chooren, in de opera heên en weêr liep, als tolk van eeuwige idéen, stelt zich hier als handelende held op den voorgrond. De Aria's der aristokratische solozangers, - hun ensemble in Quartetten, Sextetten, e.z.v., moet het dramatische leven muziekaal voorstellen, maar volstrekt niet alléen; want het hoofdeffekt ligt in de werking der massa's. Zelfs het sologezang, als zoodanig, treedt terug voor de werking der massa van 't orchest. De Aria, die tot dien tijd, de kern uitmaakte, zinkt, in de ‘Muette de Portici’ tot de geringst mogelijke beteekenis; daarentegen verheft zich het eigenaardig Lied des volks, zij 't ook nog zoo sterk verketterd, in de Baccarole, met bewonderingwaardige werking. Maar hierbij bleef men geenzins staan. Men had nu, éens voor al, de strekking der muziekale emancipatie uitgesproken, en wilde daarinook streng doortasten. Alle geloof aan gezag en afkomst werd opzettelijk vernietigd. Men zocht de vermetelste contrasten; men wilde in iedere noot toonen, dat men de slaperige sentimentaliteit, de suikerige sierlijkheid, die tot dusverre mode scheen, overmoê was. Dit heeft Auber het eerst gepoogd te doen, ofschoon hij, in zijne ‘Muette’ soms nog even goed tot Rossini'schen bombast verviel, als in zijné oudere werken. Het contrast moest, tot elken prijs, worden nagejaagd. Daarom stellen de fransche 
nieuw-Romantieken zoo gaarne kerk- en dansmuziek naast elkander. Nooit zijn de statige acchoorden van 't orgel, de eerwaardige, breede toonen der Misse en van 't choraal vaker, bij de hairen, in de opera gesleept, dan door hen, die tevens de nieuwste balmuziek, vlijtiger dan ooit, op 't tooneel bragten. Eene zamenstelling van zoo scherpe tegenstrijdigheden, niet uit noodzakelijkheid maar uit berekening, om de zenuwen der hoorders geweldig te overprikkelen, neemt tusschenbeide het meest

{==503==} {>>pagina-aanduiding<<}
terugstootend karakter aan. Het zoeken naar 't contrast van weelderigen, zinnelijken lust en spookachtigen angst, die u de hairen te berge rijzen doet, wordt dan voortgezet in alle kleinigheden der melodische en harmonische behandeling. Van daar 't behagen in scherpe, onopgeloste, vaak onzinnige dissonanten. Het eenvoudigste lied der vreugde mogt niet meer pikant heeten, wanneer 't niet gesmukt was met dissonanten, die de ouden hoogstens tot uitdrukking der hevigste zielefoltering zouden hebben aangewend. Van daar die trek van den ongemotiveerden, derhalve bespottelijken ‘Weltschmerz,’ die zich zelfs in de walzers van Strauss niet verloochent. Hoe harder en scherper de harmonische overgangen waren, voor des te ‘romantischer’ hield men die. Ja, men wierp soms met opzet een' door en door valschen overgang in de harmonie, om te toonen, dat men zich geheel had geëmancipeerd, en iederen dwang van regel met voeten trad. Gelijk de schrijvers van denzelfden stempel, geloofden zich een glimp van genialiteit te geven door opzettelijk een stevige fout te maken tegen Logika of Spraakkunst, zoo lieten deze Musici wendingen toe, die met den stijl geheel in strijd waren. De Franschman coquetteerde hier en daar met eene italiaansche phrase; de Duitscher met eene fransche toonwending, - even als de schrijvers van 't ‘jonge Duitschland’ met Gallicismen coquettéren, en Victor Hugo door allerlei wonderlijke, vreemdsoortige terminologiën en woordvoegingen, opzettelijk 't hoofd bood aan den dwang van 't akademiesch-Klassicisme zijner taal. Omdat men nu bij iedere kleinigheid, de schreeuwendste verwen koos, moest men tevens de dramatische hoofdeffekten tot overdrijving toe opvoeren; en men ging daarmeê soms zoo kras te werk, dat men geheel buiten de grenzen der opera trad, en verviel in de soort van 't pas met schimp en spot begraven Melodrama. Dit heeft geen Franschman beter ingezien 
dan Berlioz. Bezield door een' geweldigen drang voor dramatische compositie tastte hij, vooreerst, in 't geheel niet naar de opera, maar vormde voor zich zelv' een geheel nieuwe soort van Melodrama. Dat was consequent, gelijk Berlioz, in alles, 't meest consequent is van alle Fransche Musici. Toen hij zich toch naar het tooneel wenden wilde, schreef hij opera's die niet uit te voeren zijn; dat was weêr

{==504==} {>>pagina-aanduiding<<}
consequent. Berlioz was niet slechts eerlijk genoeg om niet te heulen met de Italianen (wier geheele muziekale beschouwingswijze, zoo lang ze zich zelve trouw blijft, in tegenspraak is met de fransche nieuw-Romantiek) maar hij bekende openlijk, dat hij de italiaansche opera-componisten haatte. Gelijk Auber op het tooneel, zoo heeft Berlioz in 't orchest, de massa's geëmancipeerd. Hij heeft evenzeer de viool tot een geheel volk van violen uitgebreid en dit voortgezet in alle instrumenten. Daardoor brengt hij effekten te weeg, die aan 't fabelachtige grenzen: indien ze maar uitvoerbaar waren elders dan te Parijs!
Auber heeft met de ‘Muette de Portici,’ den eersten stoot gegeven; toen liet hij aan anderen over om in den geest dezer opera, voort te werken. Herold en Halévy ontwikkelden verder de nieuw-romantische school in den heroïschen en tragischen stijl. Auber, daarentegen, die als door toeval tot het muziekale treurspel geraakte; die - als zoovele staatslieden - bijna tegen zijn' wil, revolutionair was geworden, keerde zich van de wereldbewegende thema's af: hij begon daarop eerst den fransch-nationalen toon der Romance en der vaudeville, in de opéra-comique, weêr aan te slaan, 't geen hem, in zijne eerste periode, niet zoo goed wilde gelukken. In zijn ‘Fra Diavolo,’ later in ‘la Part du Diable,’ heeft hij modellen van fransche conversatie-opera's geleverd, die ons, door den ligten, echt franschen romancen-toon, wezenlijk beminlijk voorkomen, welken hij, met groote handigheid, vlecht door zijn werk, waar allerlei overdrijving en gekunsteldheid ons te levendig den grondvester der nieuwromantische school herinneren zouden.
Met grooter juistheid dan Auber ging Adam langs denzelfden weg voorwaares. Hoe oppervlakkig zijne opera's ook bewerkt zijn, ze komen ons toch voor als aangename verkwikking, na den gloeijendheeten drank der nieuw-romantische school. Na zoo veel geveinsden pathos, na zooveel gekunstelde smart en gedwongen opgewondenheid, acht men zich gelukkig een' echt loszinnigen componist te ontmoeten, die niets hoogers bedoelt, dan al schertsend, zijn luchtige muziek aan den man te helpen. Adam heeft van den beginne af nooit gegrepen naar iets groots: hij fabriceerde ligte, muziekale waar voor dagelijksche consumtie en werkte zich,

{==505==} {>>pagina-aanduiding<<}
al spelend, op tot de opera. Zijne opera's zijn niet anders dan uitgewerkte Vaudevilles, en zijne beste melodieën echte straatdeunen; wèl te verstaan van dien aard, dat menig geleerde toonkunstenaar er trotsch op wezen zou, als hij zulke straatdeunen schrijven kon. Adam is een der weinige hedendaagsche opera-componisten, die niet anders pogen te wezen, dan wat ze werkelijk zijn. De oppervlakkigheid van zijnen arbeid is zoo weinig omsluijerd, dat ze ons geenzins beleedigen kan; en al steekt hij diep in al die kleine coquetteries en eigenaardigheden zijner landslieden, 't is toch altijd ten hoogste roemenswaardig, dat hij steeds gepoogd heeft dien luchten, gemakkelijken, nationalen toon aan te slaan, welke der Fransche opera 't beste past. Adam heeft, in den jongsten tijd, vele gelukkige navolgers gevonden. Al zijn hunne werken naauwelijks buiten Frankrijk's grenzen bekend, toch leveren ze ons het bewijs, dat het hier niet alléen om eene persoonlijkheid, maar om eene geheele rigting te doen is, - eene rigting, die, hoe eng ze ook nu met de nieuw-Romantieken verbroederd schijne, toch spoedig de gevaarlijkste oppositie uitmaken, en, als 't wel wil, de fransche opera op haar' eigen, nationalen grond zal terugbrengen.
De ontwikkelingsgang van Hérold is juist het tegenovergestelde van Adam's kunstenaars-loopbaan. Ook hij componeerde oorspronkelijk met heilzame ligtzinnigheid, en snoerde zijne kleine opera's niet zonder geluk aan de doorzigtige zangspelen van Nicolo Isouard en Boieldieu, die den naïeven toon der Romance, als hedendaagsche Troubadours, door het zachte waas der Romantiek wisten te adelen. Zijne ‘Marie’ is eene keurige bloesem van die zinrijke schrijfwijze. Daar kwam Aubers's koene greep aan het licht, en, in den roes der nieuwe, brandende idé, trad Hérold, als zoo vele anderen, uit de baan, die hij bewandelde. Hij was misschien de eenige der oude Meesters, die zich à téte perdue in den tuimel der nieuwe muziekale beweging storte. Maar de geheele aanleg van zijnen geest, geheel zijn voorleden was in zoo scherpen tweestrijd met die beweging, dat hij, eenmaal in den maalstroom meêgesleept, geen kracht genoeg bezat om dien te overmeesteren. Hij rende van uiterste tot uiterste, en was, in de beteekenis der Kunst, eigenlijk het tragische offer der nieuw-Romantiek. Hérold, een Duitscher

{==506==} {>>pagina-aanduiding<<}
van afkomst, was niet ligtzinnig genoeg om, even als Auber, de Daemonen, die hij ontboeid had, al spelend te bespotten. Hij meende het te eerlijk; hij wilde in ‘Zampa,’ met heiligen ernst, de strenge consequentiën der nieuwromantische rigting vervolgen. Hij vergat daarbij, dat deze consequentie, ter laatste instantie, een monsterachtigheid wezen zou, - en zoo werd ‘Zampa’ inderdaad monstrueus, - eene onvrijwillige karikatuur, waarin de gril zich wonderlijk vermengde met enkele trekken der edelste kunstenaars-beweging. ‘Zampa’ was de voorlooper der groote opera's van Meyer Beer, alleen met dit onderscheid, dat Meyer Beer zijne wanstaltigheden in zoo reusachtige vormen schilderde, dat de grootscheid van den stijl de karikatuur doet vergeten. Hérold nam den onvolstreden strijd, dien Auber in zijn, eertijds zoo vredig, kunstenaars leven geworpen had, met zich in het graf. Hij heeft eene onvoltooide opera ‘Ludovico’ nagelaten, en 't mag van beteekenis geacht worden, dat juist die jonge toondichter de voleinding van dit werk op zich nam, die later 't geheele verongelukte pogen van Hérold, om namelijk den nieuw-romantischen stijl bij de tragische opera in te voeren, gelukkiger ten einde bragt; wij bedoelen: Halévy.
Halévy heeft veel gestudeerd. Hij trad, in de volle rusting van muziekale kennis, binnen het krijt. Hij wist over zijn middelen te beschikken; hij was ook vijf jaren lang, bij Cherubini, in de school van het contrapunt te leer gegaan. Zijn meesterschap in de muziekale architektoniek, doet aan Duitschland denken: hij toog aan 't werk met volle zelfbewustzijn, met helder inzigt zijner taak! 't Geen bij Auber een gelukkig oogenblik en, bij Hérold, een donkere, verteerende drang geweest was, werd bij hem tot wetenschappelijke erkenning, tot aesthetische overtuiging. Eenvoudige opgaven kan hij niet oplossen, maar hij toont zich Meester, waar anderen beginnen te wanhopen. Misschien heeft hij, uit een muziekaal oogpunt, geen meer afgerond werk geleverd, dan zijn ‘l'Éclair,’ - eene opera zonder chooren noch handeling, waarin niet meer dan twee Tenori en twee Soprani den geheelen avond op 't tooneel zijn. Halévy ontvouwt hier een bewonderingwaardigen rijkdom der fijnste schakeeringen; hij wordt belangwekkend, waar ieder ander vervelend zou ge-
{==507==} {>>pagina-aanduiding<<}
worden zijn, terwijl hij soms, in andere stukken, vervelend wordt, waar 't belangwekkende met open hand te grijpen was. Halévy heeft geen nieuw tijdperk gegrond; zijne opera's staan geenzins in zulke onmiddellijke betrekking tot de stemming van den tijd, als die van Rossini, Bellini en Auber. Hij is, voor den Musicus, de aantrekkelijkste onder de nieuwe fransche opera-componisten, maar van de geringste beteekenis tevens voor den aesthetischen beoefenaar der beschavingsgeschiedenis. Dit heeft hij met vele goede operacomponisten van onzen tijd gemeen. Evenzeer deelt hij de omstandigheid, dat hij schrijft in voortdurenden strijd met zich zelv'; dat zijne scheppingen even vaak zijn ik verloochenen, als dat ze den Meester trouwelijk afspiegelen. Zijne vorming staat boven 't geen hij voortbrengt, en het is duidelijk genoeg te bespeuren, dat hij soms den 
heerschenden smaak huldigt, ten koste zijner betere overtuiging. Hij begint reeds te experimentéren. Men zou gedacht hebben, nu hij, met zijne ‘Juive,’ zoo hoog gestegen was in den heroieken en tragischen stijl, dat hij op deze baan zou voorttreden, maar, in steê daarvan, heeft hij die, zoo spoedig mogelijk, verlaten, en zich, in zijne ‘Mousquétaires de la Reine’ en andere werken, tot de conversatie-opera gewend, voor welke hem bijna alle inwendige roeping, alle naïeveteit, en 't gemakkelijke der schrijfwijze ontbreekt. Hij verspilt hier een' overvloed van geestige denkbeelden en kunstvollen arbeid, waar oppervlakkigheid veel werkzamer zou geweest zijn. Om deze reden heeft ook zijn nieuwste werk: ‘le Val d'Andorre’, op het Duitsche tooneel genoegzaam geen effekt gemaakt. Halévy's melodieën zijn brokwerk: hij offert aan den vloed van 't gezang het dramatiesch effekt op, dat meer in een afgebroken Recitatie en de combinatiën van 't orchest gelegen is. Dit is een echt fransche trek; de oude Lully was reeds op dergelijke wijze te werk gegaan. Halévy versmaadt, meer dan de andere moderne Franschen, de coquetterie met het italiaansche gezang, waarin hij Berlioz 't meest op zij' komt. Deze nieuw-fransche schrijfwijze, die de melodie opoffert, ten koste van dramatische uitdrukking, heeft reeds de eerste grondslagen gelegd tot eene nieuwe school van den tooneel-zang, die wij eene grootsche toekomst durven voorspellen. 't Is de school, welke wij bij Roger,

{==508==} {>>pagina-aanduiding<<}
den eersten tenorist van de groote Opera te Parijs, bewonderen. De voordragt van den zang komt hier volstrekt niet voor als doel, maar als middel tot dramatische uitdrukking: de opera wordt een muziekaal-recitérend tooneelspel. Zóo zijn de hedendaagsche Franschen geraakt tot een punt, dat regt over ligt tegen dat, vanwaar de Italianen, voor anderhalve eeuw, de groote verheffing der opera begonnen hebben. Wij voor ons zijn echter overtuigd van de natuurlijke noodzakelijkheid, dat het geheele opera-wezen dezen overgang tot het muziekaal-recitérend tooneelspel, meêmake. De muziekale behandeling der opera in Frankrijk, in Duitschland en Italiën, wendt zich, met iedere schrede, meer heên naar dien weg, en zelfs de kunst van de voordragt des gezangs, en de dramatische verwerkelijking der opera op het tooneel, is gedwongen geworden, om den algemeenen stroom te volgen.
Nooit heeft de fransche opera een zoo grooten rol gespeeld als in de laatste twintig jaren. Zonder dat ze zich, in een zuiver aesthetiesch opzigt, tot bijzondere zelfstandigheid wist te verheffen, heeft ze toch, door de muziekale verkondiging eener reeks van idéen, die zich door de geheele wereld verspreidden, gewerkt als de korrel zuurdeeg, die 't geheele deeg doet gisten. Daaruit moeten we 't verklaren, dat wij de grootste resultaten van de moderne fransche opera niet zoozeer bij de Franschen, maar veel meer bij de Duitschers en Italianen kunnen opmerken, gelijk trouwens een Duitscher, Meyer Beer, de fransche nieuw-Romantiek ten toppunt harer heerschappij gebragt heeft.
Parijs is van zelf het middenpunt der moderne opera - niet zoozeer, omdat daar de grootste meesterstukken worden in 't leven geroepen, als wèl, omdat het nieuw beginsel van 't muziekale Drama, eene vlammende idé in de Geschiedenis der beschaving, van dáar is uitgegaan.


{==509==} {>>pagina-aanduiding<<}

III. De Duitschers.

Wij gaan thans over tot de duitsche opera. Tot nu toe konden we, in groote groepen, schetsen; wij hadden gesloten massa's vóor ons en mogten ons bepalen tot de omtrekken der meest uitstekende verschijningen, dewijl, bij de talrijke, minder beteekenende italiaansche en fransche operacomponisten, een dieper doordringen meer verwarrend dan lichtgevend zou geweest zijn. Met de duitsche opera is dit geheel anders. Hoe meer we hier naderen tot onzen tijd, des te sneller verdwijnen de grooter groepen, en eene geheele bende van zich overkruisende specialiteiten, neemt hare plaats in; kleine personen worden hier soms van 't zelfde gewigt als groote Meesters en, in steê van schetsen met losse trekken, zullen we, indien wij ten minste 't karakter willen weêrgeven, tot fijne détail-schildering moeten overgaan. In plaats dat ons, bij de italiaansche en fransche opera, de betrekkingen van het openlijk-staatkundig leven, niet zelden teregtwijzende wenken gaven, treedt hier de betrekking tusschen de opera en het leven der letterkunde op den voorgrond, en we stuiten op eene Natie, bij welke de geschiedenis der Letterkunde voor een' geheelen menschenleeftijd, de plaats inneemt van de historie der beschaving, en wèl eene even zoo verbrokkelde, aan 't uiterst particularisme ter prooi gegeven literatuur-geschiedenis, als de nieuwere historie van ons staatkundig aanwezen heeten mag. Maar het particularisme wreekt zich, in het leven der Kunst veel sterker, dan in het staatkundig leven. Niettegenstaande zoo vele voortreffelijke proefnemingen; niettegenstaande eene inwendige, uitstekende degelijkheid in de Kunst, is ons, in de opera, de scepter der wereldheerschappij, welke ons naauwlijks door Glück en Mozart in de hand was gelegd, weêr ontrukt geworden. Ons tooneel kwam toen het eerst onder 't bestuur der Italianen, later van de Franschen; en, terwijl ieder verdienstelijke opera snel haren weg tot ons vindt, over de Alpen en 
den Rhijn, is 't eene uitzondering, wanneer eene Duitsche opera in Parijs of zelfs in Italiën, wordt opgevoerd. Zoo worden ook hier de meest geniale pogingen

{==510==} {>>pagina-aanduiding<<}
van ieder' op zich zelv', door het wigt der gesloten massa opgewogen.
Nog staat er eene grootsche verschijning, die - als de laatste - een digte groep om zich veréenigde, aan de deuren der hedendaagsche duitsche opera: 't is karl maria von weber! Zijn tooneelarbeid heeft eene nationale, eene politieke beteekenis: die wijst met zijne liederen, in wegstervenden galm, op de verheffing der vaderlandsche Romantiek, zoo als ze, door den bevrijdingsoorlog, de geheele ziel des volks met geestdrift vervuld had. De opera was hier niet, als profeetsij, de volksbeweging vooruitgevlogen, gelijk we dat meermalen aantoonden bij de Italianen en de Franschen: zij heeft veeleer, ten tijde, dat de edele geestdrift, in het staat- en letterkundig leven, reeds verlamd was en de uiterste ontzenuwing hare plaats begon in te nemen, nog eens den grootschen toon aangeslagen, dien ze, in melancholiesch gezang, liet weg sterven.
Weber was geenzins de eerste, die de romantische rigting in de toonkunst invoerde. Daarin was Beethoven hem lang vóorgegaan, en, zelfs in de opera, had Spohr veel vroeger reeds die eenzijdige, exclusive Romantiek, waarin Beethoven's universeele geest zich niet gevangen geven kon, geldend gemaakt. Maar hoe innig verschilden Weber's en Spohr's opera's van elkander: hoe geheel anders was de werking, die zij uitoefenden? Spohr was, ook in de opera, de idéalistische Romanticus gebleven; vòl van geest, maar afgetrokken; met kunstvolle combinatiën het effekt verstikkend. Weber, daarentegen, sloeg den nationalen grondtoon aan; hij liet de subjektieve innerlijkheid, die den Duitschers zoo uitnemend bevalt, zich breed ontplooijen en leî zich, bovenal, op eene treffende dramatische karakteristiek toe. Men verhaalt van Rossini, dat hij in de Apenijnen toog en de liederen der herders afluisterde, wanneer hij om nieuwe thema's voor zijne aria's, verlegen was. Weber ging mog eene schrede verder; hij bragt de volksliederen, in plaats van aria's, in zijne opera's. Hij bereikte, in zijne opera's, wat de produktieve Romantici der duitsche literatuur-geschiedenis poogden, theoretiesch leerden, - maar niet bereiken konden; hij ontvouwde de nationale, de volks-Romantiek in hare geheele beminnelijkheid, en had het volk op zijne zijde. Daarom mag men vrij beweren, dat de duitsche ro-
{==511==} {>>pagina-aanduiding<<}
mantische School nergens een fraaijer bloesem geteeld heeft dan in de opera's van Weber; wezenlijk verrassend vervulde hij, met der daad, alles wat Tieck en Schlegel beschouwden als de hoogste eischen der romantische Kunst. De middeleeuwen met Ridderschap en Minne (‘Euryanthe’); met de teedere mystiek des harten van 't religieus geloof (‘Agathe in Freyschütz’) trekt met de fabelwereld van het Oosten, (‘Oberon’) voorbij voor onzen blik, verheerlijkt door de moderne toegift van lyrische 
sentimentaliteit. Zelfs de ironie, waarvan de Romantieken zoo grooten ophef maakten, als van een hoofdbestanddeel hunner dichting, plaatst zich, in Weber's opera's, sterk getoetst, op den voorgrond. Maar later ontwikkelde ze zich weelderiger bij Marschner, wiens ‘Bruder Tuck’ ons voorkomt een der best geslaagde muziekale voorbeelden dezer ironie te wezen, zoo als we in 't vervolg uitvoeriger zullen betoogen. Gelijk de dichterschool der Romantieken in 't krijt trad tegen het effen poëtiesch en wetenschappelijk rationalisme, ging ook Weber in zijne opera's te werk tegenover de door en door rationalistische scheppingen van een' Winter, Weigl, Gyrowetz, die de kristallijnen helderheid van de oudere Weener muziekschool, tot eene soort van huisbakken, Iffland'sche muziekale dramatiek hadden omgeschapen. Meer nog! Gelijk de letterkundige Romantieken zich bijna al te gaêr, langs den weg der wetenschap, opwerkten tot de eigenaardigheden hunner voortbrengselen, was Weber gewis de eerste onder de meer bekende duitsche opera-componisten, die zijne Kunst tot een voorwerp van aesthetiesch-wetenschappelijke studie maakte en als schrijver optrad. Maar Weber's muziekale Romantiek miste zoo sterkende voorbeelden, als zijne poëtische togtgenooten bezaten in Shakspeare, in Dante, in Boccaccio en Petrarca, in Calderon en Cervantes, in de dichttresoren van het Oosten. Hij moest putten uit zich zelv' en bragt daarom geheel anderen, oorspronkelijken arbeid aan 't licht, dan die school-Romantieken. Juist bij de tooneelpoëzij bleken die romantische dichters 't meest onvruchtbaar; ze konden, niettegenstaande hun ijzeren studie van Shakspeare, nog geen half drama, als van den Onsterflijke, in de wereld helpen. Hier verlaat ons de paralel

{==512==} {>>pagina-aanduiding<<}
voor Weber, om tot Spohr over te gaan. Spohr's opera's schijnen, als men ze in de partituur leest, zulke meesterstukken, dat men naauwlijks vatten kan, hoe ze, op 't tooneel, van zoo betrekkelijk geringe werking blijken; even als de Romantieken drama's dichtten, die treffelijk pasten voor lektuur, maar weinig voor de opvoering in den schouwburg. Verrassender wordt de vergelijking als men die toepast op Spohr's nieuwste werken, welke geheel en enkel voor partituur-studie schijnen geschreven, gelijk de bedoelde Drama's voor eenvoudige lektuur. Toch is 't gemakkelijk te verklaren, hoe de Romantiek, bij de dichters, eene ware dramatische onvruchtbaarheid met zich brengen kon, terwijl ze, in de muziek daarentegen, zoo geruchtmakende opera's als die van Weber in 't leven riep. Want, juist bij de grooter algemeenheid der muziekale uitdrukking, voerde de Romantiek tot scherper begrenzing der karakteristiek in de opera, in dezelfde verhouding, als ze, in het drama, de karakterteekening genoegzaam uitwischte; ja, de romantische rigting hielp eerst het eigen wezen der opera bepalen, terwijl ze, van den anderen kant, met de meest gecultiveerde vormen der hoogere instrumentaal-muziek in zekeren weêrspraak was. De poëzij en de muziek werden tevens door de Romantiek veel naauwer verbonden, dan tot nu toe 't geval geweest was; zij hielp de innige verbinding dier twee - voor de opera van zoo groote beteekenis - herstellen op eene wijze, die men nimmer had kunnen vooruitzien. Waar eene poëzij zoo muziekaal als die van Tieck en anderen, den toondichter te gemoet kwam, moest de stijve, eenzijdige muziekant al ras een ander wezen worden en een algemeener kunstenaarsvorming, die de Musici reeds geheel verloren hadden, weêr ontluiken. Intusschen leidde deze innige betrekking tusschen den textdichter en den operacomponist, tevens tot groote verkeerdheden. In Parijs, waar de vervaardiging van operatexten, in den regel, geheel 
fabriekmatig gedreven wordt, ontstond er eene handwerkachtige zekerheid in de bewerking van dit letterkundig industrie-artikel, die juist past voor de behoeften van den componist. Daarentegen is de duitsche Meester, die reeds met de muziekale deelen zijner opera, in steê van naar vaste vormen te kunnen grijpen, tot allerlei proefnemingen verwezen wordt, bovendien, ten

{==513==} {>>pagina-aanduiding<<}
opzigte van den text, aan de schommelende pogingen van een middelmatig dichter prijsgegeven, die, in 't skelet van het libretto, reeds aan dichterlijke uitvoering en individualiséring begint te denken. De opera's, die in den smaak vielen, hebben altoos haren text te danken aan een gemonopoliseerden fabriekant, en, zoo Metastasio en Scribe geen groote, fabriekanten waren geweest, zouden de époques der opera's, waaraan ze hunne namen verbonden, bezwaarlijk zoo krachtig doorgegrepen hebben.
De triumf van Weber's ‘Freyschütz,’ in 't begin der jaren van twintig, was niet slechts een muziekale, maar ook een nationale overwinning. In Weber's Romantiek openbaarde zich eene verheffing van den duitschen geest, tegen de wereldheerschappij van Rossini, die toen haar toppunt van magt had bereikt. De muziekale Romantieken in Duitschland plaatsten zich dies in eene even vijandelijke houding tegenover Italiën en zijne Kunst, als de romantische dichterschool tegen Frankrijk. Gelijk Tieck en Schlegel in de fransche letterkunde den grondvorm van pruikerigheid zagen, zoo vatt'en Weber en zijne tijdgenooten den conventioneelen Ariakraam van Rossini op. Daarom vinden wij, bij de laatsten, juist niet die vriendschappelijkheid met de knnstvormen van 't romantische Zuiden, als de romantische dichterschool die openbaarde in hare voorliefde voor Sonetten en Canzonetten. 't Bleef bewaard voor de nieuwere muziekale Romantiek het hier verzuimde in te halen en zich, wel niet bij Rossini, maar bij Palestrina en de oude italiaansche Meesters, tot aan Astorga en Pergolese, met frissche krachten aan te gorden. En wat de romantische dichterschool gevonden had in Dante en Shakspeare, dat vond de moderne romantische muziekrigting door Mendelssohn in de oude Italianen, naast Bach en Beethoven, namelijk den ‘Urkanon’ der romantische muziek.
De romantische school der muziek heeft, omdat ze de opera, met zoo goed gevolg, bemagtigde, veel dieper hare wortels geschoten in het tegenwoordige dan in de poëzij, en, als een glansrijk bewijs van de produktieve kracht der Romantiek, willen we hier aanstippen, dat ze, door de opera, op het buitenland tevens bevruchtend werkt; van daar, dat de fransche nieuw-Romantiek ongetwijfeld veel grooter opwekking kreeg uit Duitschland dan in de poëzij.

{==514==} {>>pagina-aanduiding<<}

Maar of Weber's invloed al van groote kracht was, de opera bewaarde zich niet lang onbesmet in de rigting, die hij had aangegeven. Weber heeft geen zoo groote schaar van slaafsche navolgers om zich heên als Rossini; hij heeft, in 't algemeen, meer een' krachtigen stoot gegeven dan eene school gesticht en met de overwinning van de Romantiek in de opera, is hare ontaarding onmiddelijk verbonden. Even rijk voor de toekomst als Webers idéen waren, door hem in de opera geschoven, even digt grenst vaak de eigenaardigheid van den stijl des Maëstro's aan gemaaktheid.
Weber's getrouwste navolger is Heinrich Marschner. We hebben boven reeds aangestipt, dat zijne oorspronkelijkheid hoofdzakelijk bestaat in den, met de lyrische sentimentaliteit scherp contrastérenden humor, dien de romantische dichtschool ‘Ironie’ heet. Hier heeft hij, inderdaad, zijn voorbeeld, Weber, overtroffen, terwijl hij voor het overige meer diens manier, dan diens stijl heeft ontwikkeld. Goethe heeft de moderne Romantiek ergens aangewezen als het tijdperk ‘der forcirten Talente’, en deze oordeelvelling blijkt helder en juist, wanneer men ze toepast op Marschner's opera's. Marschner staat op de grenzen van tweeërlei rigting, die zich deelden in Weber's muziekale nalatenschap, en omvat ze tevens beide. Terwijl namelijk enkele Meesters het zinrijk gemoedelijke, volksmatige, lyrische element uit Weber's opera's grepen en verder tot ontwikkeling bragten, kozen de anderen voornamelijk het ziekelijk gevoelige, het gewrongene, het scherp omschreven karakteristieke, en zeulden daarmeê in het zog der fransche nieuw-Romantiek. De eerste rigting wordt vertegenwoordigd, door den Lyriker onder de duitsche componisten, door Konradin Kreutzer. Hij staat tot Weber, als Uhland tot Tieck en Schlegel. Kreutzer heeft, in de moderne muziek, de beteekenis, die de Zwabische dichtschool bezit in de letterkunde. Eigenlijk is hem slechts eene opera gelukt; maar in die opera, heeft zich de uitwerking van den romantischen natuurtoon, kwelend van Lente en van Liefde, op het tooneel des te schitterender getoond. Kreutzer heeft, door zijn ‘Nachtlager von Granada’, veel bijgedragen, om aan het echt duitsche vier-stemmige mannenchoor, 't geen Weber in zijn ‘Freyschütz’ zóo glansrijk op den voorgrond zette, het burgerregt te verzekeren op het

{==515==} {>>pagina-aanduiding<<}
tooneel; toch bleek hij, in zijne overige opera's, een' eklekticus, die schuin genoeg overhelde naar den italiaanschen stijl. Indien hij iemand was geweest van grooter, individueele genialiteit, zou hij misschien zijne rigting verëeuwigd hebben tot een Belliniesch tijdperk der duitsche opera. Maar de groote stroom van onze opera-muziek drong naar een' anderen kant, en de lyrische beginselen der dramatische muziek bleven op zich zelf staan. Immers Lowe, die, in 't Lied en de Ballade, Weber's romantischen toon met zoo uitstekend gevolg heeft aangeslagen, en, boven anderen, zich geroepen mogt achten, om Kreutzer's lyrische opera om te werken met weelderiger vinding en grooter rijkdom van gedachte, - Lowe heeft geen dramatiesch werk kunnen scheppen, dat men rijk in werking heeten mag. De lyriesch-romantische opera stierf eindelijk in kleine zangspelen weg, zonder dat de dunne sleep harer Meesters zich, tot op onzen tijd, heeft kunnen verlengen. 't Lag hier voor de hand, dat men nog eene schrede verder moest gaan, en het Lied, dat nu eens in de opera t'huis was geraakt (op gelijke wijze als de Franschen 't gedaan hadden met de Romance) tot eene verhevener soort van 't zangspel, opheffen. Maar deze zinrijke, eenvoudige rigting van de opera, werd gedwarsboomd door den gang, dien de meeste navolgers van Weber al spoedig volgden. Reeds Lindpaintner en anderen hadden gepoogd, om den gelukkigen uitslag der Italianen en van Auber, ook aan de duitsche romantische opera te doen genieten, en bragten dus haren stijl al nader tot de fransche nieuw-Romantiek, die toen in Parijs het hoofd begon op te steken. Het reine, kuische, duitsche karakter werd opgeofferd, ten bate van 't zoo hoog mogelijk opgeschroefde effekt. Een eklektismus, dat dreigde Weber's nationalen toon bijna geheel uit de opera te verbannen, won spoedig veld, en 't slingerend wezen der nieuwere duitsche opera, in hare uitwendige vormen, kreeg als zoodanig eerst regt het burgerregt. Intusschen 
waren deze nadeelen gering, in tegenoverstelling van de winst, die de duitsche opera putte uit hare helling tot de fransche nieuw-Romantiek. Dát heeft Meyer Beer schitterend bewezen. Zijne drie laatste opera's: ‘Robert der Teufel,’ ‘die Hugenotten’ en ‘der Prophet’ zijn verschijnselen van zoo bijzonderen aard, dat de geschiedenis der Kunst geen tweede

{==516==} {>>pagina-aanduiding<<}
zoodanig voorbeeld kan aanwijzen. Alles waar naar Weber, Rossini, Auber en Halévy hadden gestreefd, wat de revolutionaire kunstenaarsrigtingen van geheel een tijdsgewricht, hadden uitgesproken, in de vormen van drie, hemelsbreedte verschillende, nationaliteiten: - dat alles vatte Meyer Beer, met een bewonderenswaardig talent van vereeniging, zamen tot éen grootsch geheel. Indien men enkele fragmenten uit zijne groote opera's ligt, zou men hem diensvolgens naauwlijks een' duitschen Meester mogen heeten, want hij huldigt het kosmopolitisme, zoo als dat geteeld werd op het operatooneel der wereldstad: Parijs. Indien men echter de koene architektoniek van 't geheel overziet, dan moet men erkennen, dat slechts een duitsche geest in staat was, die vreemdsoortige fragmenten te ordenen tot zulk een geheel. Berlioz heeft Meyer Beer's opera's met regt eene ‘muziekale Encyklopaedie’ geheeten, - maar hoeveel tegenspraak en vijandigs, te dezen opzigte, in zijne werken is bijéengetast, - hoe weinig nieuws in 't bijzonder te voorschijn komt, is toch de waarlijk grootsche werking der massa's, die zich daarin openbaart, iets nieuws; iets dat de toekomst trotseren zal. Meyer Beer heeft zich geenzins ontzien, om de innige verdorvenheid en liederlijkheid der fransche nieuw-Romantiek in zijne opera's na te bootsen; maar hij heeft tevens, uit Auber's ‘Muette de Portici’ en Rossini's ‘Tell’, de verborgenste, kunsthistorische beregtiging weten op te sporen; hij heeft de groote waarheid, die de grondslag uitmaakt dezer werken, vermoed en ze, in al de ruimte harer beteekenis tot zijn' eigendom gemaakt: de kunstenaars emancipatie der massa's en de werking door dezelve. En in dezen zin is 't hem gelukt eene verbazende schrede vooruit te doen, op de baan der kunstgeschiedenis: de schrede van de romantische tot de historische opera. Al staat zijn ‘Robert’ altoos nog op den laagsten 
trap: de ‘Hugenotten’ en de ‘Prophet’ zijn, inderdaad, meer dan enkel romantische opera's. Tegenstellingen, die flikkeren in de wereldgeschiedenis, werden ons te gemoet gevoerd in muziekale dramatiséring. De tegenstelling van Protestantisme en Katholicisme is, bijv., in de ‘Hugenotten’ niet alléen als dramatiesch motief gebruikt, 't geen in de uitwendige ontwikkeling der handeling op den voorgrond treedt, noch als 't enkel koloriet en

{==517==} {>>pagina-aanduiding<<}
kostuum des tijds: maar zij vormt tevens het grondkarakter van het geheele stuk. De opera heeft het hier, voor de eerste maal, gewaagd, een feit uit de wereldgeschiedenis als eene muziekale daad te symboliséren; den tweestrijd van grootsche idéen, die de gemoederen gedurende eeuwen bewogen, voor te stellen in 't contrast van muziekale massa's. Iets dergelijks ligt in de muziekale strekking van den ‘Prophet’. Wat grootsche vordering blijkt hieruit, met betrekking tot de opera van 't voorheên! De taak der opera is door Meyer Beer geheel uit hare vormen gewrongen. De opera van onzen tijd, kan, als ze aan hare hoogste roeping wil beantwoorden, hare voorwerpen niet meer ontleenen aan den strijd der hartstogten bij de individuën - al prijkt die ook met historische namen, of al ware de geheele opera karakteristiek in de lokaaltinten, gelijk we dat bij Weber vinden; - haar muziekaal thema is uitgebreid tot den strijd der volken, tot den strijd van eeuwige idéen in de individu's.
Nu zou men meenen, dat hiermeê aan de moderne opera een bepaald en omschreven doel was geschonken, dat hiermeê die rondtasting en proefnemingen overtollig waren geworden, waaraan op dezen oogenblik, de heele soort nog lijdt. Maar het groote vraagstuk, dat Meyer Beer den muziekanten voor de voeten heeft geworpen, wordt bij 't kleinste deel pas vermoed; hoe veel minder begrepen en opgelost. Meyer Beer is zelf een groot reken-, laat ons liever zeggen een groot bouwmeester; een' man van 't fijnst ontwikkeld kunstenaars verstand, van de meest beproefde ervaring, die lang genoeg proeven heeft genomen, tot dat hij eindelijk een vast standpunt heeft weten te vinden. Toch was hij, eigenlijk, niet door den drang der kunst-idé, die hij had uitgesproken, noch door de kracht des geloofs aan den genie, in de beschreven baan geleid: veeleer door de meesterlijke berekening van zijn effekt. Op deze wijze slechts kunnen we de inwendige weêrspraak in Meyer Beer's opera's, de vaak kleingeestig berekende, onzelfstandige uitvoering in détails, bij de grootsche nieuwheid der idé, die ten grondslag ligt voor het geheel, verklaren; zoo alléen begrijpen we, hoe hij de waarheid, die in de werken der fransche nieuw-Romantieken gesluijerd lag, zóo helder wist te ontbolsteren, en toch de aesthetische oppervlakkigheid en

{==518==} {>>pagina-aanduiding<<}
verwatering bereidwillig op den koop toe nam; zóo alléen is te verklaren, hoe dezelfde toondichter in alle bijwerk, in allen sierenden tooi ontrouw worden kon aan de duitsche nationaliteit en tegelijk de meest duitsche strekking der opera deed aan 't licht komen. Zoolang er geen Grooter opstaat, die, verheven boven diergelijke tegenstrijdigheden, met éenen greep, de historische opera schept, zoo als Meyer Beer, die profeteert, - zóo lang zullen we ons altijd nog tevreden moeten houden, met de slingering der proeve.
Duitschland bezit een' Meester, die wèl begrepen heeft wat grootsche toekomst der opera wacht, door Meyer Beer's werken: deze is Richard Wagner. Hij heeft de intime tegenspraak der stijlmengerij van Meyer Beer, de boeleering met den ligtzinnigen trek naar genot van 't Parijzer publiek erkend, en, 't blijkt uit zijn grootere toondichtingen, dat hij in Beethoven een' ongelijk grooter' meester voor de nieuw-Romantiek gevonden heeft, dan Meyer Beer in Auber en in Rossini. Dat is eene belangrijke vordering; want het was, in der daad, eene verbazende verblinding, dat onze opera-componisten zoo lang over 't hoofd zagen, hoe eigenlijk niet de Franschen, maar Beethoven, het eerst de muziekale emancipatie der massa, zij 't ook in de Symphonie en níet in de opera, heeft uitgesproken. Richard Wagner heeft gepoogd wat Meyer Beer had verworven, in al zijn uitgebreidheid, ten eigendom te maken van den Duitschen geest. Maar zijn genie is nog niet helder genoeg voor hem zelven; nog is hij in 't net van tegenstrijdigheden (al zijn die ook van anderen aard) gekluisterd en gevangen; nog ontbreekt hem die zuivere architektoniek, waarin Meyer Beer de geweldigste massa's weet te plooijen en te beheerschen. Daarom hebben zijne opera's zich nog geenzins verheven tot een gemeengoed der duitsche tooneelen: zij vermogten het groote publiek niet te elektriséren, omdat ze niet zoo toegevend waren als die van Meyer Beer, in 't streelen en vleijen van den algemeenen smaak. Maar voor den kenner van de geschiedenis der Kunst, blijven ze hoogst merkwaardige verschijnselen; proefnemingen, die, al zijn ze onvoltooid, toch den weg aanwijzen, waarop de duitsche opera haar schoonste toekomst te gemoet kan gaan.
Terwijl zich dus uit de romantische school, eene rigting

{==519==} {>>pagina-aanduiding<<}
ontwikkelde, die zich spitste op de oplossing der hoogste vraagstukken van het drama in de opera, poogde men, aan den anderen kant, deze kunstsoort terug te brengen tot de bescheiden eischen van jonger' tijd, en, door den prikkel van uiterlijke bevalligheid, door't doen uitkomen van het belangrijke, het oppervlakkig begrip der menigte te vleijen. Als Meyer Beer encyklopaediesch te werk ging, om alles, wat andere natiën uitdachten van verrassende, grootsche, verblindende effekten in dezelfde lijst te dwingen, dan leenden deze Meesters nog veel meer bij Italianen en Franschen, zoodra 't om bevallige vormen en zinnelijk-weelderige uitdrukking te doen was. Zulk een streven is juist niet nieuw, en aan Elektici van dien aard, heeft de duitsche opera nimmer gebrek gehad. In den jongsten tijd heeft Reisziger, die zoo geestig de deugden van verscheiden stijlsoorten wist zamen te smelten, opera's geschreven, waarin Weber's meest preutsche verzet tegen Italiën, bijna tot het ander uiterste ware overgeslagen. Ook Lindpaintner (om niet te gewagen van de geheele reeks der Weener componisten, van lager' rang) heeft in die rigting gearbeid. Reisziger is een der laatste duitsche Meesters geweest, die toegaf aan den sleur om italiaansche operatexten op muziek te brengen, zoo als hij daartoe een text van Metastasio gebruikte; wel is waar in een' tijd, toen, in Dresden, nog de italiaansche opera bestond, welke haar' stamboom tot Hasse kon terugbrengen. Tevens werd deze neiging tot het uitheemsche, die in de opera langer duurde dan in eenigen anderen tak van Kunst, door vreemde Meesters, die zich verduitscht hadden, als Morlacchi, Chelard en anderen, in ons Vaderland levendig gehouden. Maar men zou niet verwacht hebben, dat, zelfs in den jongsten tijd, in welken 't nationale bewustzijn in alle kunsten, zoo scherp op den voorgrond treedt, duitsche componisten geheel in franschen en italiaanschen stijl schrijven en tevens luide toejuiching vinden zouden. In 
dit opzigt zijn v. Flotow's opera's merkwaardig. Als we 't niet wisten, dat v. Flotow een Duitscher is, zouden we 't uit zijne opera's gewis niet raden. En toch hebben deze zoetvloeijende, maar karakterlooze, half italiaansche, half fransche melodiën spoedig hun' weg gevonden door geheel Duitschland; toch zijn deze opera's, welker hoogste doel daarin ligt, dat ze de aandacht bezig hielden, ware

{==520==} {>>pagina-aanduiding<<}
't ook voor korte poos, op alle duitsche tooneelen t'huis geraakt. Iets dergelijks zou op 't gebied van beeldende Kunst of poëzij niet mogelijk zijn geweest! Het teekent juist het geheele wezen der opera, als eene halfheldere kunstsoort, dat zulk succès, 't geen het nationale kunstgevoel op 't smartelijkst aandoet, hier mogelijk is. Als een Italiaan, gelijk Balfe, zijn stijl bij de Italianen en Franschen leent, kan hem zulks niet ten kwade worden geduid; maar op den toondichter uit eene muziekaal-zelfstandige natie, rusten andere verpligtingen. Toch is 't getal der duitsche opera-componisten, die in de boeijen van buitenlandsche opera-muziek gebogen gaan, eilacy! nog aanzienlijk genoeg!
Lortzing heeft een eigen' weg gevolgd. Ook hij is Eklekticus, niet alléen daarin, dat hij de schrijfwijzen van de onderscheiden muziekale nationaliteiten, maar ook die van verschillende tijdperken, veréenigde. Hij wilde komische opera's schrijven. De overlevering der duitsche komische opera was bijna geheel te niet gegaan en, onder zijne tijdgenooten, zou hij vergeefs zijn voorbeeld hebben gezocht. Toen greep hij dat, uit den tijd toen onze komische opera een waarlijk zinrijke bloesem ontplooide, uit de Mozart-Haydn'sche periode; hij koos daartoe den gemoedelijken toon van 't volkslied, zoo als dat door Weber 't eerst op het tooneel gebragt was, en strooide, ter prikkeling van 't geheel, wat nieuwe Romantiek daar tusschen. Zoo kwam er, al was 't niets oorspronkelijks, toch wat liefelijks voor den dag, hoewel het een bewijs is - voor onze armoê in 't vak van komische opera's, dat die van Lortzing alléen het veld behielden. De tallooze, mislukte proefnemingen hebben juist het publiek zóo rekkelijk gemaakt, dat het al zeer spoedig ingenomen is met iedere praktiesch en verstandig aangelegde opera, terwijl de geniale, naar 't hoogste doel strevende pogingen, als die van Richard Wagner, naauwelijks ingang vinden. Ter bevestiging van ons beweren diene 't verrassende geluk der opera ‘Prinz Eugen’ van Gustav Schmidt, die, (zoo tamelijk in Lortzing's manier is geschreven, behalve, dat ze bovendien nog een' glimp heeft van de fransche schrijfwijze) op alle duitsche tooneelen is doorgedrongen.
Een groot aantal van aanzienlijke talenten heeft zich, naar allen kant, versplinterd; indien we die, hoofd voor hoofd, wilden nagaan, zou ons genoegzaam niets anders overblijven,

{==521==} {>>pagina-aanduiding<<}
dan van ieder eene bijzondere karakteristiek te ontwerpen, en dat soms om werken, die slechts op éen tooneel werden opgevoerd. Indien wij echter alléen namen wilden noemen, zou de Lezer daarbij niets winnen, omdat volkomenheid te dezen onmogelijkheid is. Maar dit is het tragiesch lot der nieuwere duitsche opera-componisten, dat er in Duitschland, zoowel in politiek als in Toonkunst, geene eenheid heerscht; dat er geen grootsch middenpunt is aan te geven, om 't welk de beroemde Meester's zich scharen en tot een gemeenschappelijk doel kunnen veréenigen. Bij de bekrompenheid van bestaan, die meestal 't lot is van ons kunstenaarsleven, is 't slechts aan sommigen gegund zich geheel met de compositie eener opera bezig te houden. De Italianen zouden, waarlijk ook niet dien praktischen greep, die technische vaardigheid in de opera gekregen hebben, als ze zich niet uitsluitend hadden bepaald tot de zamenstelling van opera's. De duitsche opera-componist bevindt zich te midden eener letterkundige en kunstwetenschappelijke taalverwarring, die hem her- en derwaart sleept; hem heden dít, morgen dát doel, als 't hoogste vóorspiegelt, en de gelegenheid om zich praktische handigheid eigen te maken, is voor hem gesloten, ook bij de schoonste theoretische ontwikkeling. Hij is niet meer naïef, vermetel, impertinent, genoeg, om, als de Italianen, zorgeloos muziek te maken van den eenen dag in den anderen, en echter mist hij de vastheid eener gerijpte kunstwetenschappelijke overtuiging. Zoo moet hij nog steeds met proefnemingen voortgaan, en, door misgrepen, langs den moeilijksten weg, zich zelf zoeken te leeren. Maar laat hij zich troosten met het bewustzijn, dat de duitsche opera, in weêrwil van haar' slingerenden toestand eene groote toekomst te gemoet gaat. De italiaansche en fransche opera neemt, haars ondanks, meer en meer het Duitsche element in zich op. Immers de Italianen jammeren vast, 
dat de nieuwste arbeid van Giuseppe Verdi, welke anders met den duitschen geest zoo min mogelijk sympathiseert, te duitsch is uitgevallen!
Thans ligt het grootsche vraagstuk voor de hand, om de historische opera, zoo als Meyer Beer die begonnen heeft, te louteren en met hooger bewustzijn te ontwikkelen - en dit is een vraagstuk, dat, òf door een' duitschen Meester zal worden opgelost, òf altoos onopgelost blijven zal!








{==522==} {>>pagina-aanduiding<<}

Bibliographisch album.

 De Beschuldiging en Veroordeeling in Indië, en de Regtvaardiging in Nederland, van Dr. W.R. van Hoëvell. Zalt-Bommel, Joh. Noman & Zoon. 1850.

Na al het in het ‘Tijdschrift van Nederlandsch-Indië’, in brochures en dagblad-artikelen over de bekende bijeenkomst te Batavia, op 22 Mei 1848, geschrevene, bevreemdde velen de verschijning van dit geschrift. Men meende dat de Heer van Hoëvell alle reden had om ‘volkomen tevreden te zijn met de door hem erlangde voldoening,’ voor al de onaangenaamheden, die hij, ten gevolge zijner wezenlijke en vermeende bemoeijingen met die bijeenkomst, had moeten ondervinden. Na toch dientengevolge zijn ontslag als predikant te Batavia te hebben genomen, werd hij, op zijn daartoe kort na zijne aankomst hier te lande gedaan verzoek, beschouwd als die betrekking nog te vervullen, maar als ware hij met verlof in Nederland. Hem werd door den minister van koloniën opgedragen, ‘zijne denkbeelden uiteen te zetten omtrent de tegenwoordige inrigting van het onderwijs in Indië en omtrent de middelen ter verbetering van hetzelve.’ Hij werd in een kiesdistrikt, waar hij persoonlijk geheel onbekend was, benoemd tot lid van de Tweede Kamer der Staten-Generaal. Voor het leed, door hem in Indië ondervonden, had hij dus, gelijk hij ook zelf erkent, in Nederland, zoowel van het gouvernement als van de natie volkomen genoegdoening ontvangen.
De verschijning van dit geschrift bevreemdde daarom velen, die meenden dat het beter ware geweest de zaak nu maar te laten rusten, te meer, daar het zeer moeijelijk was er nog veel over te schrijven, zonder anderen te kwetsen, die er mede in gemoeid waren geweest. De Heer van Hoëvell gevoelde zelf dat zijn schrijven minder aangenaam zou zijn ‘aan personen, met wie hij vele jaren in vriendschappelijke betrekking had gestaan.’ Maar, zegt hij, de laster en de haat zwegen nog niet; men ging voort, zijdelings en bedektelijk, zijn gehouden gedrag in Indië te berispen en te veroordeelen, en verpligtte hem alzoo alles openbaar te maken.

{==523==} {>>pagina-aanduiding<<}

De tijd zal leeren, of de Heer van Hoëvell daarin voorzigtig heeft gehandeld, of hij zijn oogmerk heeft bereikt, of hij niet eerder het getal zijner tegenstanders heeft vermeerderd met die zijner vroegere vrienden, wier handelwijze hier in een min gunstig daglicht voorkomt, en die mogelijk goede redenen hebben om het in 1848 gebeurde liefst met de wateren der Lethe bedekt te zien. De tijd zal leeren, of zijn geschrift in Indië ook geen aanleiding zal geven tot opmerkingen en vragen, zoo als het hier reeds heeft uitgelokt, en of hij, in plaats van zijne tegenstanders tot zwijgen te brengen, hen niet tot hernieuwd en hatelijk spreken heeft verlokt.
Twee derde gedeelten van het werk worden ingenomen door de Bijlagen, waarin al de officiële en niet officiële stukken worden aangetroffen, die het gevolg zijn geweest van de inmenging van den Heer van Hoëvell in het gebeurde op 22 Mei 1848, en de gevolgen van dien, voor zoo verre zij hem betreffen. In den tekst van het werk, die als 't ware tot inleiding van die stukken dient, treft men vier hoofdstukken aan, met het opschrift: ‘Vroegere jaren;’ - ‘Wat ik in de zaak van 22 Mei 1848 gedaan heb;’ - ‘Beschuldiging, vervolging en veroordeeling;’ - ‘Verdediging en Regtvaardiging.’
Volgens het in het tweede hoofdstuk voorkomende, was verbetering van het onderwijs en afschaffing der bepalingen omtrent de uitsluiting van in Indië geboren en opgevoede personen van het radikaal van ambtenaar, hoofddoel en, in den aanvang minstens, éénig doel van de bijeenkomst van 22 Mei 1848. Daarom laat de Heer van Hoëvell dan ook aan het verhaal van zijn aandeel aan het toen gebeurde, in het eerste hoofdstuk, het een en ander voorafgaan omtrent den verachterden staat van het onderwijs in Nederlandsch Indië, en omtrent zijne medewerking tot uitbreiding van het lager en het aanwenden van pogingen tot daarstelling van middelbaar onderwijs.
Het meeste, dat hier voorkomt, is wel reeds bekend uit vroegere geschriften, ook van den Heer van Hoëvell; maar het wordt hier kortelijk herhaald met de hem eigene zeggenskracht. Die herhaling kan niet dan nuttig zijn om de, zoo men mag hopen, aanstaande verbetering van het onderwijs in Ned. Indië te bespoedigen.
In het tweede en derde Hoofdstuk vindt men, omtrent het gebeurde op 22 Mei 1848, en de gevolgen, die zulks voornamelijk voor den Heer van Hoëvell had, veel meer bijzonderheden, dan hij zelf of de Heer Veth daaromtrent vroeger mededeelden.
De Heer van Hoëvell eindigt het derde Hoofdstuk met de verklaring (bl. 36), dat hij zich wil onthouden van de schoone gelegenheid, die de geheele loop dezer zaak hem aanbood, om ‘het onbillijke, onbegrijpelijke, onregtvaardige van de handelwijze der regering aan te toonen.’ Hij verhaalt slechts ‘en laat het maken van gevolgtrekkingen aan den lezer over.’ Hetzelfde zal hier gedaan worden. Het verhaal is op zich zelf welsprekend genoeg. Het zal velen genoeg stof tot nadenken geven, die hier, in alle bijzonderheden, door officiële bewijsstukken gestaafd, zullen zien, hoe hooge regeringsambtenaren en een achtbaar collegie iemand veroordeelen op zoo weinig bewezen en zoo uiterst ligtvaardige gronden, dat zij niet kunnen nalaten op hun besluit terug te komen, zoodra de veroordeelde in de gelegenheid is gesteld hun 't onbeduidende dier gronden, 't onwaarachtige der hun gegeven inlichtingen, slechts eenigzins te doen inzien. Het moet nadenken wekken, dat men nog in het jaar 1848 in Ned. Indië iemand, die eene aanzienlijke

{==524==} {>>pagina-aanduiding<<}
en achtingswaardige betrekking bekleedde, eerst veroordeelde, en, toen men het ongegronde daarvan spoedig moest erkennen, toch scherp censureerde, zonder hem, door de mededeeling van hem bezwarende stukken, de gelegenheid te verschaffen zich volledig te verdedigen, - zonder hem zelfs te hooren. Het zal bevreemding wekken, dat een hoofdambtenaar zich, bij het opmaken eener voordragt tot het verleenen van ontslag aan iemand, die gedurende een geruim aantal jaren eene gewigtige betrekking bekleedde, bijna alleen grondt op hetgeen door sommigen werd verhaald en op verklaringen van min bekende personen, zonder verder naar de waarheid daarvan eenig nader onderzoek in te stellen.
In het vierde Hoofdstuk treft men het beknopt verhaal aan van het door den Heer van Hoëvell in Indië en Nederland verrigte, om te worden gezuiverd van de blaam, die men hem had aangewreven, en van de voor hem zoo eervolle wijze, waarop hij daarin is mogen slagen.
Treffend is hier zeker het op bl. 41 verhaalde, waaruit blijkt, dat men den Heer van Hoëvell kennisneming weigerde der tegen hem ingebragte beschuldigingen en van de briefwisseling tusschen het gouvernement en het kerkbestuur, waarop toch zijne veroordeeling was gegrond. Hij werd daardoor buiten de gelegenheid gesteld, zich op de verschillende tegen hem ingebragte punten van beschuldiging behoorlijk te verdedigen, en den ongunstigen indruk uit te wisschen, dien mogelijk sommige geheel onbewezen en hem geheel onbekende aantijgingen kunnen hebben doen ontstaan.
De menigvuldige Bijlagen maken ongetwijfeld - de Heer van Hoëvell zelf is de eerste om dit te erkennen - het belangrijkste gedeelte van dit werkje uit. Hare opsomming of inhoudsmededeeling zou hier echter even onnut zijn, als hare beoordeeling uit haren aard ondoenlijk is. Uit het voorgaande weet de lezer reeds genoegzaam, dat hij hier alle officiële, officieuse en particuliere stukken en brieven zal aantreffen, die maar eenigzins in betrekking staan tot het met den Heer van Hoëvell vóór en na de bijeenkomst van 22 Mei 1848 te Batavia voorgevallene. Onder veel, dat alleen voor den Heer van Hoëvell van gewigt is, vindt men hier ook menig stuk over het onderwijs in Nederlandsch Indië en andere aangelegenheden, dat gewis door het publiek met belangstelling zal worden gelezen.

Jhr. W. QUARLES VAN UFFORD.








{==525==} {>>pagina-aanduiding<<}

1815.

 Précis de la Campagne de 1815 dans les Pays-Bas; par le Major d'Artillerie E. van Löben Sels, aide de Camp de S.A.R. le Prince Frédéric des Pays-Bas. Avec plans. Traduit du Hollandais. La Haye, Doorman. 1849. (Vervolg en slot van bladz. 338).

De veldslagen van Ligny en van Quatre-Bras waren voor Napoleon, òf geene overwinningen, òf ten minste geene beslissende overwinningen geweest; maar toch had hij zich, door die veldslagen, tusschen de legers van Blücher en Wellington in geplaatst; hij had, den 16den Junij, de doorbreking van de magt der bondgenooten verrigt. Zulk eene doorbreking kan groote, belangrijke gevolgen hebben, wanneer men daarna de gescheidene deelen van de doorgebrokene vijandelijke magt onvermoeid vervolgt, belet zich te hereenigen, en ieder dier deelen afzonderlijk en met overmagt aanvalt; - maar wanneer de partij, die de doorbreking heeft verrigt, zulk eene werkdadigheid niet betoont en na die doorbreking den tijd onbenuttigd laat voorbijgaan, dan blijft dat eerste voordeel meestal zonder belangrijke gevolgen, daar de beide deelen van het doorgebrokene leger spoedig trachten zich op een achterwaarts gelegen punt te hereenigen, en dán met vereenigde magt op nieuw den vijand het hoofd bieden. Hier, in 1815, had dit laatste plaats; de hoofden der bondgenooten gingen, na de veldslagen van Ligny en Quatre-
{==526==} {>>pagina-aanduiding<<}
Bras, met zoo veel bekwaamheid te werk, dat hunne twee groote legers elkander telkens meer nabij kwamen en spoedig vereenigd waren; en de onverklaarbare langzaamheid en werkeloosheid aan de Fransche zijde liet die hereeniging ongehinderd toe, en deed daardoor alle vruchten van de verrigte doorbreking geheel verloren gaan.
In persoon deelnemende aan den strijd en zelf zijne ruiterij tegen die van Napoleon aanvoerende, was Blücher, op den avond van den 16den, door een val van zijn paard zoodanig bezeerd, dat hij, voor het oogenblik, het opperbevel niet meer kon uitoefenen; dit ging toen over op Gneisenau, hetgeen hier minder kwaad was, omdat laatstgenoemde toch, met de daad, altijd opperbevelhebber was. Het Pruissische leger was bij Ligny geslagen; het moest terugtrekken; maar waarheen? - Lette men alleen op het voordeel, dat er in gelegen was, om in verband te blijven met de Rijnprovinciën, met die plaatsen, vanwaar het Pruissische leger zijnen toevoer van krijgsbenoodigdheden, zijne versterkingen ontving, dan moest de terugtogt naar de Maas geschieden, naar de zijde van Luik en Maastricht; maar deed men dit, dan verwijderde men zich van Wellington, dan maakte men de hereeniging met diens leger onmogelijk, of ten minste zeer twijfelachtig. Gneisenau zag teregt in, dat alles van die hereeniging afhing; dat het een zeer gering nadeel was, of het Pruissische leger al, voor het oogenblik, de gemeenschap met de Rijnprovinciën verloor; dat de overwinning op Napoleon dat nadeel dadelijk zoude herstellen; hij zag in, dat het daarom zaak was, niet naar de Maas terug te trekken, maar den terugtogt te verrigten in noordelijke rigting, om daardoor Wellington's leger te naderen. Het bevel werd gegeven om op Wavre terug te trekken, en aan die keus van terugtogtsweg is de verschijning van het Pruissische leger op het slagveld van Waterloo te danken.
Die terugtogt werd met het meeste beleid uitgevoerd. 's Nachts, of in den vroegen ochtend van den 17den Junij, verlieten de Pruissische legerkorpsen het slagveld van Ligny, herstelden spoedig onder den marsch de wanorde, die de strijd van den voorgaanden dag noodwendig moet veroorzaakt hebben, vereenigden zich te Gemblours met het legerkorps van

{==527==} {>>pagina-aanduiding<<}
Bulow, dat intusschen was opgerukt, en zetteden toen verder den marsch voort op Wavre. Op den avond van den 17den Junij was Blücher's leger, nog ongeveer 90 à 100,000 man tellende, bij die plaats geheel vereenigd op de beide oevers der Dyle; het was dáár, op slechts drie uur afstands van de stelling bij Waterloo, waar Wellington's leger toen kwam; en tusschen beide waren geene bijzondere hindernissen van het terrein, of geene vijandelijke magt, die de hereeniging van beide legers kon beletten.
Niet weinig werd die terugtogt der Pruissen begunstigd door de onbegrijpelijke werkeloosheid van Napoleon. De spreuk der oudheid, ‘dat de Goden, wien zij ten val willen brengen, eerst het verstand ontnemen,’ dringt zich onwillekeurig aan de herinnering op, wanneer men de handelingen des Franschen Keizers bij den veldtogt van 1815 gadeslaat; er hangt, om zoo te zeggen, eene wolk van fatalismus over die handelingen, en het is, alsof eene hoogere magt den geest des veroveraars verbijstert, en daardoor de zege zijner tegenstanders voorbereidt. Zoek, bij dien veldtogt van 1815, niet die verbazende werkdadigheid, die van rust noch duur weet, en geen oogenblik onbenuttigd voorbij laat gaan; die kenschetsende trek van Napoleon als legerhoofd heeft hier plaats gemaakt voor eene traagheid, voor eene tijdverspilling, die, bij ieder veldheer te veroordeelen, in hem geheel onverklaarbaar zijn.
Het Pruissische leger trekt af, en hoezeer het reeds dag is toen sommige gedeelten van dat leger het slagveld van Ligny verlaten, wordt die terugtogt evenwel niet in het minste verhinderd of bemoeijelijkt; er heeft niet de minste vervolging plaats van de zijde der Fransche troepen, die daar, in het gezigt van den aftrekkenden vijand, om hunne legervuren blijven. Uren verloopen er, alvorens zich Napoleon's ruiterij in beweging stelt; maar zij weet niet eens, in welke rigting zij voort moet gaan om den terugtrekkenden vijand te vervolgen; en de toevallige vermeestering van eene Pruissische batterij, die door een misverstand den weg naar Namen was ingeslagen, doet gelooven, dat Blücher's leger naar de Maas is afgetrokken. De geheele voormiddag van den 17den Junij verloopt, zonder dat er iets gedaan wordt; eene magt van 36,000 man wordt onder het bevel gesteld van den maarschalk

{==528==} {>>pagina-aanduiding<<}
Grouchy, om daarmede de Pruissen te vervolgen; maar het is reeds middag voordat die magt van het slagveld van Ligny oprukt, en Blüchers leger is reeds spoorloos verdwenen.
Het Pruissische leger, den 16den bij Ligny geslagen, is twee dagen later weêr op het slagveld van Waterloo verschenen, en heeft daar de overwinning beslist. Dat dit gebeurd is, wordt door Napoleon en door zijne onbepaalde bewonderaars geweten aan de misslagen van Grouchy, die zijne voorschriften slecht nakwam, en niet zorgde van steeds met zijne magt tusschen het leger van Napoleon en dat van Blücher in te blijven. Er is waarheid en onwaarheid in die beschuldiging.
Onwaar is de beschuldiging, dat Grouchy zijne voorschriften niet zou hebben nagekomen; want die voorschriften waren van een zeer algemeenen, onbepaalden aard, en gingen uit van de onderstelling - waarin Napoleon schijnt te hebben verkeerd - dat door den slag bij Ligny het Pruissische leger voor eenigen tijd buiten werking was gesteld, en zich haasten zou naar de Maas terug te trekken. Die voorschriften hielden dus geen last in aan Grouchy, om eene vereeniging van Blücher's leger met dat van Wellington te beletten, daar Napoleon de pogingen tot zulk eene vereeniging niet onder de waarschijnlijke zaken stelde.
Maar de beschuldiging is waar, in dien zin, dat Grouchy zijne taak, om het Pruissische leger te vervolgen, op eene zeer gebrekkige wijze vervulde. Niet verder dan tot Gemblours, op slechts een paar uren afstands van het slagveld van Ligny, kwam den 17den de hoofdmagt van Grouchy; en die bevelhebber was, om 10 uur 's avonds, nog geheel en al onkundig van de rigting, waarin Blücher was teruggetrokken. Ziedaar bijzonderheden, die ten sterkste pleiten tegen de werkdadigheid en het beleid, waarmede de vervolging plaats had; een marsch van slechts een paar uur te doen, wanneer men een terugtrekkenden vijand wil vervolgen, dit is eigenlijk niet vervolgen; en onbegrijpelijk en onverschoonbaar is die onkunde aangaande den terugtogtsweg des vijands; men oorloogde toch in geen woestijn, maar in eene bevolkte landstreek; ligte ruiterij, in ver-
{==529==} {>>pagina-aanduiding<<}
schillende rigtingen uitgezonden, had, door het ondervragen der landbewoners, dadelijk den terugtogtsweg der Pruissen moeten doen kennen; een leger van zestig of zeventigduizend man kan niet onbemerkt wegtrekken, als ware het eene sluippatrouille.
Wellington had gedurende den nacht van den 16den op den 17den Junij te Quatre-Bras verschillende versterkingen gekregen, en, nog niets wetende van Blücher's nederlaag bij Ligny, maakte hij zich gereed om, in verband met het Pruissische legerhoofd, op den 17den den strijd van den vorigen dag voort te zetten. Eerst op den ochtend van den 17den kreeg de Britsche veldheer het berigt van den aftogt der Pruissen, en dit veranderde zijn besluit en deed hem nu bevel geven tot den terugtogt naar de zijde van Brussel. Om 10 ure 's ochtends begon het Engelsch-Nederlandsche leger die beweging.
Ook hier valt het gemakkelijk aan te toonen, dat Napoleon weêr de beslissing van den oorlog in handen had. Wanneer Ney den aanval op Wellington tijdig had hervat; wanneer Napoleon vroeg van de zijde van Ligny was opgerukt en op den linkervleugel van het verbondene leger had aangevallen, waarvan hij slechts een paar uur verwijderd was, dan had dat leger den strijd niet kunnen ontwijken, en dan had de beslissende slag, nu den 18den in de velden van Waterloo geleverd, reeds den 17den te Quatre-Bras plaats gehad. Maar onder geheel verschillende omstandigheden, oneindig gunstiger voor den Franschen Keizer, zou die slag op den 17den geleverd zijn; Napoleon's leger zou dezelfde sterkte gehad hebben, die het nu te Waterloo had, maar dat van Wellington zou minder sterk zijn geweest; en, wat alles afdoet, niet één Pruissisch soldaat zou op het slagveld hebben kunnen komen. Uit hetgeen den 18den is gebeurd op het slagveld van Waterloo, kan men dus met regt besluiten, dat die strijd op den 17den de geheele nederlaag van Wellington's leger zou zijn geweest.
Maar ook die gunstige kans werd verzuimd; Ney viel niet aan, en Napoleon, laat in den ochtend oprukkende, kwam eerst na den middag te Quatre-Bras aan, juist op het oogenblik, dat ook de troepen van Ney zich in beweging stelden.

{==530==} {>>pagina-aanduiding<<}
De vereenigde Fransche magt trok toen, in de rigting van Brussel, den Britschen veldheer achterna, zonder dezen, die zijnen terugtogt door eene sterke ruiterij onder Uxbridge deed beschermen, eenige nadeelen te kunnen toebrengen. Bij Genappe had nog een ruitergevecht plaats, dat in het voordeel van Uxbridge afliep; ten noorden van dat stadje zette Napoleon's leger de vervolging voort, totdat het, om 7 uur 's avonds, te Maison du Roi kwam, op een groot uur afstands van het gehucht Mont St. Jean, waar de beide steenwegen van Charleroi en van Nivelles naar Brussel zich vereenigen. Hier werd de vervolging gestaakt; de Fransche ruiterij, verder willende voortrukken, werd tegengehouden door het geschutvuur des vijands; en de sterke massa's, die de bondgenooten op verschillende punten vertoonden, deden hun voornemen kennen om stand te houden en den aanval af te wachten. Het late uur van den dag en de sterke regen maakten het echter ondoenlijk, om nog op den 17den slag te leveren, en de beide legers sloegen hunne bivouacs op, en maakten zich gereed tot dien strijd, die over het lot van Europa zoude beslissen.
Op den avond van den 17den Junij waren dus de stellingen der wederzijdsche legers als volgt: Napoleon stond met bijna 72,000 man op een uur ten zuiden van Mont St. Jean; Grouchy, met de hoofdmagt van zijn 36,000 man sterk leger, te Gemblours; die beide deelen van het Fransche leger waren dus gescheiden door eenen dagmarsch afstands, en door de tusschen beide stroomende rivier de Dyle. Bij de bondgenooten was Blücher, met 90 à 100,000 man, in en om Wavre; Wellington, met bijna 68,000 man, in de stelling van Waterloo, op slechts drie uur afstands van de Pruissen; op een paar uur westelijk van Waterloo, te Halle, stond een troepencorps van 12 à 15,000 man, onder Prins Frederik der Nederlanden.
Op den avond van den 17den Junij was dus de toestand van zaken veel gunstiger voor de bondgenooten dan voor Napoleon; de bondgenooten waren verzekerd, van hunne legers den volgenden dag te kunnen vereenigen; Napoleon kon er niet op rekenen, dien dag Grouchy's leger bij het zijne aan te trekken. Behalve den meerderen afstand en de aan-
{==531==} {>>pagina-aanduiding<<}
wezigheid van de rivier de Dyle, tusschen de beide groote deelen der Fransche legermagt, was nog eene omstandigheid geheel in het nadeel van die legermagt; het was de slechte wijze, waarop zij, bij dien marsch van den 17den Junij, de veiligheidsdienst had verrigt.
De krijgsregels schrijven voor, dat, wanneer een leger eenen marsch verrigt in de nabijheid des vijands, het zich aan alle zijden met eene postenketen moet omgeven, die in alle rigtingen kleine troepenafdeelingen afzendt, om de omliggende landstreek te doorzoeken; dat, wanneer dit leger zich bij dien marsch in verschillende gedeelten splitst, het zoo veel mogelijk moet zorgen, dat tusschen de wegen, door die gedeelten gevolgd, zich geen groote terreinhindernissen, zoo als rivieren, meeren of gebergten moeten bevinden, daar deze de spoedige zamentrekking van het leger zouden verhinderen; en dat, tusschen de verschillende kolonnes, waarin een leger zich bij eenen marsch splitst, het verband moet worden daargesteld, door gedurig kleine afdeelingen ligte ruiterij van de eene kolonne naar de andere te zenden.
Die regels waren, bij de bewegingen van den 17den Junij, aan de Fransche zijde geheel en al verwaarloosd; de beide legers van Napoleon en van Grouchy waren gescheiden door de rivier de Dyle; die legers waren onderling weinig of niet in verband; de tusschen beide liggende landstreek werd volstrekt niet doorkruist en doorzocht. Integendeel, de ligte ruiterij der Pruissen, die hier met groote werkdadigheid en beleid handelde, had hare patrouilles op het bedekte terrein bij de Dyle ver vooruitgeschoven, tusschen de marschlijnen van Napoleon en van Grouchy; zij kon daardoor de bewegingen en handelingen des vijands van nabij gadeslaan en daarvan de bondgenooten onderrigten; zij verbrak daardoor de regtstreeksche gemeenschap tusschen de beide Fransche legerhoofden, zoodat de overbrengers van Napoleon's bevelen, om tot Grouchy te komen, toen deze reeds tot Wavre was voortgerukt, gedwongen waren eenen grooten omweg te maken over Quatre-Bras, Sombref en Gemblours; gewigtig, soms beslissend nadeel, daar in den oorlog zoo veel van tijd afhangt, en dezelfde beweging, die, op het oogenblik gedaan, eene volledige overwinning verschaft, zonder eenige gevolgen blijft, wanneer

{==532==} {>>pagina-aanduiding<<}
zij een paar uur later verrigt wordt. Het is zeker, dat Grouchy, tijdig op het slagveld van Waterloo aankomende, daar de krijgskans kon doen keeren; het is zeker, dat, wanneer hij daar niet is gekomen, dit voor een gedeelte daaraan is te wijten, dat het bevel van Napoleon daartoe zoo veel tijd tot overbrenging vorderde. Zoo veel invloed heeft op de uitkomst des oorlogs de wijze, waarop zelfs de kleinste troepenafdeelingen hunne taak verrigten; en zoo dwaas is het, om de regels, die tot beveiliging der oorlogsmarschen worden aangegeven, te beschouwen als de uitvindingen van een bekrompen pedantismus, en ze geheel te verwerpen, zoo als hier door het Fransche leger werd gedaan.
De hoofden der bondgenooten, het voordeel van hunnen toestand inziende, besloten daarvan gebruik te maken, en met hunne vereenigde magt, den 18den Junij, den vijand eenen hoofdslag te leveren. Wellington moet het eerst het voorstel hiertoe hebben geopperd, en - nog onkundig van den toestand, waarin het Pruissische leger door den slag van Ligny was gebragt - zijn ambtgenoot hebben bekend gemaakt met het voornemen, om met het Engelsch-Nederlandsche leger bij Waterloo stand te houden en 's vijands aanval af te wachten, wanneer dat leger op de ondersteuning van een gedeelte van het Pruissische kon rekenen; Blucher, die een voornaam vereischte eens veldheers, stoutheid van besluit, bezat - antwoordde zijn ambtgenoot: dat niet een gedeelte, maar het geheele Pruissische leger den 18den Junij op Waterloo zoude trekken, en, wanneer dien dag de vijand niet aanviel, men hem den 19den zelf te gemoet zoude rukken.
Dat antwoord bepaalde het besluit van Wellington, om slag te leveren; een besluit, dat in alle opzigten is goed te keuren. Ten onregte toch hebben sommige Fransche krijgskundigen beweerd, dat de hoofden der bondgenooten beter zouden gedaan hebben, hunnen terugtogt verder voort te zetten, en hunne legers te vereenigen ten noorden van het bosch van Soignies, naar de zijde van de Nethe; zoo iets zou verkeerd geweest zijn: alles hing af van de vereeniging der beide legers van Blücher en Wellington; die vereeniging was, op den 18den Junij, te Waterloo onfeilbaar;

{==533==} {>>pagina-aanduiding<<}
waarom die vereeniging dan verschoven tot eene andere plaats en tot een later tijdstip, daar zoo ligtelijk de eene of andere omstandigheid, en vooral de veranderlijke en mogelijk strijdige inzigten van twee verschillende legerhoofden, die vereeniging dan twijfelachtig of onmogelijk konden maken?
Het is een hoofdbeginsel der veldheerskunst, dat, wanneer er een veldslag zal geleverd worden, een legerhoofd met de meest mogelijke sterkte op het slagveld moet verschijnen; alles wat men op dat slagveld kan brengen, moet daargebragt worden; de kleinste afdeeling mag niet worden achtergelaten, want van hare aanwezigheid hangt mogelijk de uitkomst van den veldslag af, en die uitkomst kan beslissend zijn voor geheel den oorlog. Dat beginsel, aan welks trouwe nakoming Napoleon meer dan ééne zege heeft te danken gehad, is zoo eenvoudig en duidelijk, dat men zoude denken, dat het ten allen tijde heeft moeten worden gehuldigd; het tegendeel is echter waar; en wanneer men de krijgsgeschiedenis leest, vindt men ieder oogenblik afwijkingen van dat beginsel; ieder oogenblik vindt men voorbeelden, dat legerhoofden een gedeelte hunner magt van het slagveld verwijderd laten, meestal om daarmede doeleinden te bereiken van een ondergeschikt belang, volstrekt niet te vergelijken met het alles overwegende belang, dat aan de uitkomst van eenen veldslag is verbonden.
Ook hier kan de beoefenaar der krijgsgeschiedenis zulk eene afwijking van de goede beginselen bij Wellington opmerken; zulk eenen misslag, die onverklaarbaar is, en, ten minste tot nu toe, zelfs door de onbepaaldste bewonderaars van den Britschen veldheer nog niet verklaard is geworden. Te Halle, op slechts een paar uur afstands van het slagveld van Waterloo, stond eene magt, denkelijk 12 à 1500 man sterk, onder het bevel van Prins Frederik der Nederlanden; daar men eenen veldslag tegen Napoleon verwachtte, was niets natuurlijker, dan die magt tijdig bij het hoofdleger der bondgenooten aan te trekken; dit werd niet gedaan. Waarom niet? - mogelijk omdat Wellington nog altijd zulk een overdreven belang in het behoud van Brussel stelde; nog altijd geloofde, dat de vijand hem alleen door schijnbe-
{==534==} {>>pagina-aanduiding<<}
wegingen wilde bezighouden, maar voornamelijk de vermeestering dier hoofdstad beoogde; mogelijk dat Wellington daarom deze afdeeling te Halle liet, ten einde daarmede den weg van Mons naar Brussel af te sluiten. - De reden, die wij hier aangeven, is weinig afdoende, is slecht, beduidt eigenlijk niets; maar het is de eenige, die men voor zulk eene handeling bedenken kan.
Maar wat nog slechter, wat onverklaarbaar, wat geheel onbegrijpelijk is, wat naauwelijks valt te gelooven, is, dat op den 18den Junij, - toen het toch zóó duidelijk en zóó zeker was, dat Napoleon geene schijnbeweging meer beoogde, maar eenen grooten beslissenden veldslag, - dat men toen nóg niet dat legercorps van Prins Frederik naar Waterloo deed oprukken; het had daar tijdig kunnen aankomen; het had deel aan den strijd kunnen nemen; en er waren oogenblikken in dien strijd, waarop de komst van 12,000 man versche troepen voor de bondgenooten alles behalve onverschillig zou zijn geweest. Maar neen, ook gedurende den slag denkt men er niet aan, om dat legercorps tot zich aan te trekken; men zendt het geene bevelen; men geeft het geene berigten; het verneemt niets van den slag, die te Waterloo wordt gestreden; en het heeft even weinig invloed op dien slag, alsof het op honderde uren afstands van het slagveld ware geweest, alsof het in China hadde gestaan. Het is onmogelijk het denkbeeld van zich te weren, dat dit geheele legercorps door Wellington is vergeten geworden. Waarlijk, de Britsche veldheer heeft groote, roemrijke daden verrigt; blinde partijzucht alleen kan de uitstekende bekwaamheden loochenen, door hem bij meer dan ééne gelegenheid ten toon gespreid; maar wie zulk eene handeling, als die ten opzigte van dat legercorps te Halle, niet voorstelt als een grooten onbegrijpelijken misslag, die is vreemd aan alle krijgskennis, die doet te kort aan de waarheid der Geschiedenis!
Terwijl de bondgenooten zich dus gereed maakten tot den beslissenden strijd, had Napoleon even zoo het besluit genomen, den Britschen veldheer slag te leveren, en door diens nederlaag het Engelsch-Nederlandsche leger evenzeer buiten werking te stellen, als, naar zijne meening, ook het Pruis-
{==535==} {>>pagina-aanduiding<<}
sische leger buiten werking was gesteld door de nederlaag van Ligny. Slechts ééne vrees koesterde de Fransche Vorst; die, dat zijn tegenstander, den slag ontwijkende, in stilte zoude aftrekken. Napoleon, door zijn ongeduld aangespoord, verliet herhaaldelijk gedurende den nacht zijne legerstede, om zich met eigen oogen te overtuigen, dat de vijand, dien hij zocht, nog altijd dáár was; alles beantwoordde aan de verwachting des oorlogmans; de donkere vlakte bleef steeds bezaaid met de wachtvuren des vijands; geen gedruisch of wapenklank kondigde eene aftrekkende beweging van dezen aan; en toen de dag was aangebroken, en de verminderde regen een vrij uitzigt toeliet, zag men Wellington's leger in slagorde staan, gereed tot den beslissenden kamp.
Alvorens dien onvergetelijken kamp te schetsen, zal het noodig zijn, met een paar woorden de bewegingen en handelingen te vermelden, die op den 18den Junij buiten het slagveld van Waterloo plaats hadden, en van zoo grooten invloed zijn geweest op den afloop van den worstelstrijd tusschen Wellington en Napoleon.

Blücher, getrouw aan zijne belofte, had de bevelen gegeven, om zijn leger den 18den naar Waterloo te doen oprukken. De marsch moest aangevangen worden door het legercorps van Bulow, dat nog niet in gevecht was geweest, dat nog zijne volle sterkte had; Bulow, opbrekende van Dion le mont op den regteroever der Dyle, moest Wavre doortrekken, en zijne marschrigting nemen op het dorp St. Lambert, om vandaar op Napoleon's regtervleugel aan te vallen. Het legercorps van Pirch zou later in dezelfde rigting als Bulow oprukken. Ziethen's legercorps, van Bierge op den linkeroever der Dyle opbrekende, moest op Ohain trekken, een dorp, een klein half uur westelijk van St. Lambert gelegen, en dáár zich bij den linkervleugel van Wellington aansluiten. Thielmann's legercorps zou Wavre en de Dyle

{==536==} {>>pagina-aanduiding<<}
bezet houden, als eene achterhoede den marsch der overige legercorpsen dekken, en daarna Ziethen op Ohain volgen.
Wanneer een leger, twee dagen nadat het eene nederlaag heeft ondergaan, weêr den vijand te gemoet trekt, door wien het geslagen is, dan bewijst dit eene geestkracht, die hoogen lof verdient; en die marsch naar Waterloo op den 18den Junij is dus ten hoogste eervol geweest voor Blücher's krijgsmagt. Maar wil men opmerken, welk eenen indruk eene nederlaag maakt, zelfs op een uitmuntend leger, dan lette men op de in het oog vallende langzaamheid, waarmede het Pruissische leger op den 18den Junij naar het slagveld van Waterloo oprukte. Bulow, wiens legercorps nog niets hoegenaamd had verloren of geleden, begint den marsch met het krieken van den dag; hij heeft slechts eenen afstand van vier uren gaans af te leggen, en toch is het vier uur in den namiddag, toen zijne twee eerste brigades op het slagveld van Waterloo verschijnen. Ziethen begint den marsch eerst om 12 uur; hij heeft geen drie uur gaans af te leggen, en toch is het over zeven uur 's avonds, toen, niet het geheele legercorps, maar slechts de voorste troepen op het slagveld komen. Men verklaart die langzaamheid door den slechten toestand der wegen, en door het oponthoud, dat Bulow ondervond bij eenen brand, die in Wavre uitbarstte, juist op het oogenblik, dat zijn legercorps die stad doortrok; maar de ware reden dier langzaamheid zal wel de indruk geweest zijn, door de nederlaag van Ligny gemaakt. Trouwens, dit bewijst niets ten nadeele van het Pruissische leger; want eene minder goede krijgsmagt, in den toestand van dat leger verkeerende, zou mogelijk, in stede van langzaam op te rukken, in het geheel niet zijn opgerukt.
Gedurende den marsch der Pruissische legercorpsen naar Waterloo, krijgt Blücher berigt van Thielmann, dat deze te Wavre door het overmagtige leger van Grouchy wordt aangevallen; Blücher doet zijn onderbevelhebber antwoorden, dat hij op geene versterking heeft te rekenen, zijne stelling te Wavre zoo lang mogelijk moet verdedigen, en daarna maar zijnen terugtogt moet verrigten, zoo goed en zoo kwaad hij kan. Dat antwoord van Blücher, dat besluit om den

{==537==} {>>pagina-aanduiding<<}
marsch naar Waterloo voort te zetten, onverschillig wat er te Wavre gebeurde, verdienen den hoogsten lof; menig aanvoerder, met minder geestkracht bedeeld dan het Pruissische legerhoofd of zijn raadsman Gneisenau, zou, op het berigt dat zijne achterhoede aangevallen en ernstig bedreigd wordt, den marsch naar Waterloo hebben gestaakt, en tot bijstand dier achterhoede zijn teruggekeerd; Blücher ziet echter in, dat dit verkeerd zoude zijn; dat die strijd bij Wavre slechts van een ondergeschikt belang is; dat het er weinig toe doet, al ondergaat Thielmann daar zelfs eene geheele nederlaag; maar dat daarentegen alles afhangt van den strijd in de velden van Waterloo; hij zet dus zijnen marsch voort, en beslist daardoor Napoleon's nederlaag. Ook aan dat besluit van Blücher is de uitkomst des oorlogs toe te schrijven.
Hoe zeer steekt die bekwaamheid en geestkracht van het Pruissische legerhoofd af bij het gedrag van zijn tegenstander, van Grouchy. De blinde partijzucht, die te vaak elke ramp, elke nederlaag, aan opzettelijk kwaden wil meent te moeten toeschrijven, heeft ook ten aanzien van dien Franschen maarschalk hare werking doen gevoelen; en van meer dan ééne zijde is, even als tegen Ney, ook tegen Grouchy de beschuldiging van verraad ingebragt. Dat is eene valsche, eene onwaardige beschuldiging, door geen enkel feit gestaafd, door een geheel leven vol roem en zelfopoffering ten stelligste weêrsproken; dat is eene beschuldiging, die de geschiedenis dan ook alleen vermeldt, om haar ongerijmd te noemen; - maar, wat niet ongerijmd is, wat moeijelijk kan worden tegengesproken, is de beschuldiging, dat Grouchy, even als Ney, door gebrek aan beleid, door gemis van werkdadigheid, eene der voornaamste oorzaken is geweest van de nederlaag des Franschen legers en van den val van Napoleon. Onkunde of onbekwaamheid hebben ook hier weer dezelfde noodlottige uitkomst te weeg gebragt, als het verraad zou kunnen te weeg brengen.
Wij hebben gezien, dat Grouchy, op den 17den Junij, op eene jammerlijke wijze zijne taak, de vervolging van het Pruissische leger, had vervuld; de hoofdmagt van zijn leger was niet verder gekomen dan tot Gemblours, en tot tien

{==538==} {>>pagina-aanduiding<<}
ure 's avonds bleef men onbekend met de rigting, waarin het Pruissische leger was teruggegaan. Eerst later werd men in het zekere onderrigt, dat Blücher terugtrok op Wavre; en Grouchy besloot nu, den 18den, ook daarheen te rukken.
Ziedaar een grooten misslag. Wel handelde Grouchy niet tegen de ontvangene voorschriften, want die hielden in het algemeen in, om de Pruissen te vervolgen, en dus, door op Wavre te trekken, kwam men die voorschriften letterlijk na. Maar Grouchy had moeten begrijpen, dat die vervolging der Pruissen hoofdzakelijk ten doel had, dezen te beletten zich met het Engelsch-Nederlandsche leger te vereenigen; dat door dien marsch van Blücher op Wavre er een groote stap tot die vereeniging was gedaan; dat het weinig zou baten, of men den vijand al natrok op Wavre, daar de Pruissische veldheer aan de Dyle gemakkelijk met een klein gedeelte zijner magt het Fransche legerhoofd kon tegenhouden, en intusschen met de hoofdmagt zich bij Wellington voegen; en dat dus Grouchy volstrekt niet op Wavre moest trekken, maar de Dyle moest overgaan op een hooger gelegen punt, waar geen vijand was om dit te verhinderen, zich bij Napoleon's magt moest aansluiten, of de Pruissische legercorpsen in de linkerflank aanvallen gedurende hunnen marsch naar Waterloo.
Zóó zoude een bekwaam legerhoofd zijnen toestand, zijne taak begrepen hebben; Grouchy niet, die zich letterlijk aan zijne voorschriften hield. Nóg werd er, bij de uitvoering dier voorschriften, slechts geringe voortvarendheid betoond. De opmarsch naar Wavre moet eerst laat zijn aangevangen; ten minste het was reeds twee uur in den namiddag, toen men die plaats bereikte. Gedurende dien opmarsch, toen de Fransche voorhoede bij het gehucht la Baraque is gekomen, op een uur afstands van Wavre, hoort men den donder van het geschut naar de zijde van Waterloo; de Keizer is dus slaags met den vijand, en de overtuiging daarvan doet sommige onderbevelhebbers van Grouchy het voorstel opperen, om den marsch naar Wavre te staken, oogenblikkelijk de Dyle over te gaan, en regtstreeks daarheen te trekken, waar het kanonvuur den strijd der hoofdmagten

{==539==} {>>pagina-aanduiding<<}
verkondigt. Grouchy weigert; hij rukt op Wavre, en omstreeks vier uur 's middags valt hij daar Thielmann's legercorps aan.
De Pruissen hadden Wavre goed bezet, en achter de Dyle eene sterke stelling genomen, waarvan zij met veel beleid partij trokken; herhaaldelijk sloegen zij de aanvallen des vijands af. Te midden van dien strijd ontving Grouchy, omstreeks zeven uur 's avonds, een bevel, door Napoleon van het slagveld van Waterloo afgezonden, den last inhoudende, om oogenblikkelijk naar dat slagveld op te rukken; op dat late uur van den dag was dat bevel niet meer uitvoerbaar; 's avonds gelukte het aan een gedeelte der magt van Grouchy, om, bovenwaarts van Wavre, den overtogt van de Dyle te verrigten; de Fransche troepen behaalden eenig voordeel; en denkelijk, dat, wanneer niemand anders op het oorlogstooneel was werkzaam geweest dan Grouchy en Thielmann, het legercorps van den Pruissischen bevelhebber, den volgenden dag, bij den terugtogt voor de Fransche overmagt, verliezen zou hebben geleden. Maar den volgenden dag deed de tijding van Napoleon's nederlaag bij Waterloo dien voordeeligen toestand van Grouchy geheel verloren gaan, en het Fransche legerhoofd op niets anders bedacht zijn dan op eenen overhaasten terugtogt.
Wat zou het gevolg zijn geweest, wanneer Grouchy anders had gehandeld, wanneer hij het Pruissische leger bij den marsch naar Waterloo had aangevallen, of zelf met zijn legercorps daar ook was verschenen? Met zekerheid kan men niet zeggen, dat dan Napoleon te Waterloo overwinnaar zou zijn gebleven; maar zeer waarschijnlijk is het toch, dat dan de uitkomst van dien slag geheel anders zou zijn geweest; want Napoleon's nederlaag aldaar was hoofdzakelijk dááraan toe te schrijven, dat Blücher's leger wél op het slagveld kwam en dat van Grouchy niet.
Dat wegblijven van het slagveld is eene handeling van den Franschen maarschalk, die onmogelijk geregtvaardigd of verschoond kan worden. Men zegge niet: Grouchy had alleen bevel om de Pruissen te vervolgen, en dit heeft hij gedaan; hij had hoegenaamd geen bevel om naar Waterloo te marcheren; - neen, dat had hij ook niet; maar hij had

{==540==} {>>pagina-aanduiding<<}
het zonder dat bevel moeten doen; hij had moeten begrijpen, dat daarvan de beslissing van den oorlog, het lot van Frankrijk afhing. Een veldheer kan aan zijne afwezige onderbevelhebbers niet in alle bijzonderheden voorschrijven, wat zij doen moeten; hij moet veel aan hun eigen beleid overlaten; vooral Napoleon was gewoon zóó te handelen; zijne voorschriften waren dikwijls zeer algemeen, zeer onbepaald; hij rekende er op, dat het bij den man van bekwaambeid voldoende is, hem het doel aan te wijzen, hetwelk men wil bereiken, en dat men hem vrij moet laten in de keus der middelen. Hier echter, bij dien veldtogt van 1815, heeft de Fransche keizer het ongeluk gehad onderbevelhebbers te hebben - dapper en uitstekend zoo lang hij regtstreeks en onmiddellijk hunne handelingen bestuurde, - maar ongeschikt om naar eigen ingeving te werk te gaan, en door hunne onbekwaamheid als veldheer den val van hun gebieder veroorzakende. Het ongeluk van Napoleon was, dat Grouchy niet wist te handelen, zoo als, vijftien jaren vroeger, Desaix te Marengo; ook daar, even als te Waterloo, zou Napoleon bezweken zijn, wanneer niet Desaix, ook zonder bevel, maar alleen de ingeving van zijn stouten geest volgende, tot hulp zijns veldheers was opgerukt, en, door zijne verschijning op het slagveld, de zege aan de Fransche standaards had gehecht.

Napoleon, op den 18den Junij in de velden van Waterloo te strijden hebbende tegen de vereenigde legers van Blücher en Wellington - eene magt, bijna dubbel zoo sterk als de zijne - kon met geene mogelijkheid eene nederlaag ontgaan. Maar zoo iets was, bij den aanvang van den slag, zelfs in den loop van den slag, de strijdende partijen niet bekend; er was lang onzekerheid; aan de eene zijde de vrees, dat Blücher's leger niet, of slechts gedeeltelijk, of te laat op het slagveld zoude aankomen; aan de andere zijde de verwachting van Grouchy ter hulp te zien opdagen. De

{==541==} {>>pagina-aanduiding<<}
hoop op de overwinning bezielde dus beide partijen; beide achtten zich even sterk; en zelfs de zwakste partij, het Fransche leger, handelde gedurende het grootste gedeelte van den strijd aanvallend, terwijl Wellington zich bepaalde tot het verdedigen der sterke stelling, waarin hij zijn leger had geplaatst.
Wie Wellington's bekwaamheid als veldheer van de schitterendste zijde wil leeren kennen, moet zijne handelingen bij een veldslag gadeslaan; deze zijn bijna altijd meesterlijk, en vergoeden en herstellen zeer veel gebrekkigs en verkeerds, dat men anders kan opmerken in zijne wijze om de oorlogszaken te leiden. Bij de meeste der veldslagen, door het Britsche legerhoofd geleverd, heeft hij als verdediger gehandeld; en met uitstekend beleid heeft hij daarbij goede, sterke stellingen weten uit te kiezen, uitnemend geschikt voor de bijzondere vechtwijze der door hem aangevoerde troepen. Ook hier te Waterloo had Wellington zulk een gunstig slagveld voor zijn leger uitgekozen, dat het bijna aan alle voorwaarden voldeed, die de regels der krijgskunst daaromtrent voorschrijven.
Wanneer men, den steenweg van Brussel naar Charleroi volgende, het groote bosch van Soignies is doorgekomen, dan begint, bij het dorp Waterloo, aan de zuidzijde van dat bosch, eene uitgestrekte, golvende vlakte, eene goede ruime kampplaats, waar twee groote legers het bloedig pleit des oorlogs kunnen beslechten. Bij het gehucht van Mont St. Jean, een half uur ten zuiden van het bosch van Soignies, verdeelt zich de steenweg in twee armen, waarvan de oostelijkste over Genappe en Quatre-Bras naar Charleroi, de westelijkste naar Nivelles geleidt. Tusschen die beide steenwegen van Nivelles en Charleroi verheft zich thans een door kunst opgeworpen heuvel van aanmerkelijke hoogte, op welks kruin de metalen leeuw als gedenkteeken der overwinning prijkt. Hier, op dit hooge standpunt, kan men met een enkelen blik de stelling der bondgenooten en het geheele slagveld overzien.
Men ziet den grond, rijzende van Waterloo naar Mont St. Jean, ten zuiden van dat gehucht weer dalen, zoodat daardoor eene smalle henvelkling gevormd wordt, zoowel in wes-
{==542==} {>>pagina-aanduiding<<}
telijke als in oostelijke rigting zachtkens afloopende. Ten westen van den weg naar Nivelles, op een kwartier uurs daarvan verwijderd, vertoont zich het stadje Braine la Leud, het regtersteunpunt van de stelling der bondgenooten; en van die stad gaat een landweg uit, die, de beide steenwegen doorsnijdende op punten, ongeveer een klein kwartier uurs van Mont St. Jean verwijderd, verder in noordoostelijke rigting naar het dorp Ohain geleidt, bijna een uur ten oosten van Mont St. Jean gelegen. Die landweg van Braine la Leud naar Ohain maakte de zuidelijke grens uit van Wellington's stelling, en leverde groote voordeelen op, daar zij, op verschillende punten diep ingezonken en met boomen en heggen omzet, dáár de aanvallen der vijandelijke ruiterij ondoenlijk maakte.
Op duizend pas ten zuiden van den landweg van Ohain, tusschen de beide steenwegen, maar het meest nabij die van Nivelles, vertoont zich het kasteel van Hougomont; in 1815 bestond dit uit een heerenhuis en hoeve, stallen en schuren, - hechte steenen gebouwen, met een ringmuur omgeven, en ten noorden begrensd door een boomgaard en een moestuin, ten zuiden door een boschje; het geheel maakte een regthoek uit van 6 à 700 pas lengte en 5 à 600 pas breedte, geheel omringd door eene digte heg en eene diepe sloot; - een post, uitnemend te verdedigen, zelfs tegen groote overmagt. - Aan den weg naar Charleroi, onmiddellijk aan de westelijke zijde, ligt de hoeve la Haie Sainte, van veel minder omvang en sterkte dan Hougomont, maar uit eenige hechte steenen gebouwen zamengesteld, door een ringmuur omgeven, en dus ook eene gunstige plaatsing opleverende voor het met buksen gewapende voetvolk, dat, op zulke punten, waar het niet te vreezen heeft dadelijk handgemeen met de aanvallers te worden, de grootste uitwerking van zijn geducht vuurwapen verkrijgt. Die hoeve la Haie Sainte is slechts vijf honderd pas van den landweg van Ohain verwijderd. Op een kwartier uurs oostelijk van la Haie Sainte heeft men de hoeven Pappelotte en la Haye, die met het gehucht Smohain en het kasteel van Frichermont als het ware een zamenhangend geheel maken. - Nog heeft men, westelijk van den weg naar Nivelles, nage-
{==543==} {>>pagina-aanduiding<<}
noeg op halven afstand tusschen Braine la Leud en Mont St. Jean, het dorp Merbe Braine.
Ziedaar de voornaamste terreinpunten in de stelling der bondgenooten. Wanneer men nu den blik meer zuidwaarts wendt, naar de zijde waar Napoleon's leger stond, dan ontwaart men eene ruime opene vlakte, geene andere hindernis aan de werking der verschillende wapens opleverende, dan die, welke kon ontstaan uit het zware bouwland, door den regen doorweekt. Wanneer het oog de rigting van den weg naar Charleroi volgt, dan doet zich eerst de hoeve la Belle Alliance voor, op een paar duizend pas ten zuiden van la Haie Sainte, maar aan de andere zijde van den weg; verderop Rossomme, Maison du Roi, en eindelijk Caillou, de hoeve, waar de keizer den nacht vóór den veldslag doorbragt. Tusschen la Belle Alliance en Rossomme, oostelijk van den weg naar Charleroi en duizend pas daarvan verwijderd, ontdekt men eene torenspits; zij duidt de plaats aan van het geheel in de laagte liggende dorp Planchenoit, het tooneel van eene zoo hardnekkige en bloedige worsteling tusschen Napoleon's troepen en de soldaten van Blücher. Zijdwaarts van Planchenoit stroomt, bijna in noordoostelijke rigting, de beek van Lasne; zij gaat langs het smalle bosch van Virère, langs het meer uitgestrekte bosch van Frichermont en langs de dorpen Lasne en St. Lambert; die beek maakt de oostelijke grens uit van het slagveld van Waterloo. Dat slagveld, overal open, nergens of bijna nergens doorsneden, bestaat echter uit eene vlakte, gedurig en afwisselend golvende, zoodat het uitzigt niet overal vrij is, en de lage gedeelten de troepen aan het gezigt onttrekken. De steenweg van Charleroi maakt het hoogste gedeelte van het terrein uit, dat aan weerszijden daarvan zachtkens, maar ongelijkmatig daalt; de steenweg zelf, klimmende tot ten zuiden van Mont St. Jean, daalt daarna tot halfweg tusschen la Haie Sainte en la Belle Alliance; dan klimt hij weer, en bereikt bij laatstgenoemde hoeve zijne grootste hoogte.
Op dit slagveld nu had Wellington eene stelling genomen, die, regts aan Braine la Leud geleund, zich achter den landweg van Ohain tot ten noorden van de hoeve Pap-
{==544==} {>>pagina-aanduiding<<}
pelotte uitbreidde, en eene lengte had van drie kwartier uur gaans. Daar echter in de ruimte tusschen Braine la Leud en den weg van Nivelles geene aanvallen der Franschen plaats hadden, zoo werden de daar staande troepen der bondgenooten in den loop van den slag al meer en meer naar het midden aangetrokken, zoodat men kan rekenen, dat de slaglinie eigenlijk bij den weg van Nivelles begon en dus slechts eene uitgebreidheid had van een half uur gaans.
In drie deelen was het leger der bondgenooten gesplitst: de regtervleugel, onder den Engelschen generaal Hill, stond westelijk van den weg naar Nivelles; het midden, waar de Prins van Oranje het bevel voerde, bezette dat gedeelte der stelling, dat tusschen de beide steenwegen begrepen was; de linkervleugel, door Picton aangevoerd, was geplaatst oostelijk van den weg naar Génappe en Charleroi.
Hill's troepen bestonden uit de Nederlandsche divisie Chassé, de Engelsche divisie Clinton, en eene brigade van de Engelsche divisie Colville, waarvan het overige zich bij de legermagt van Prins Frederik bevond. Van de divisie Chassé bezette de brigade Detmers het stadje Braine la Leud; de andere, de brigade d'Aubremé, stond ten westen daarvan. De drie brigades Adam, Duplat en Hacket van de divisie Clinton waren geplaatst tusschen Braine la Leud en den steenweg naar Nivelles; de brigade Mitchell stond achterwaarts daarvan.
Tusschen de beide steenwegen had men, in eene eerste slaglinie, de divisiën Cooke en Alten. Cooke's divisie bestond uit de Engelsche garde, uitgelezene troepen, de beste van het Britsche leger, wanneer niet Picton's en Alten's bataillons hun dien eeretitel konden betwisten; de brigade Byng van die divisie sloot aan den steenweg van Nivelles; de andere brigade, Maitland, stond links van Byng. De drie brigades van Alten stonden in deze orde: op den regtervleugel de Engelsche brigade van Colin Hackett, in het midden Kielmansegge, links Ompteda; de twee laatste brigades bestonden uit Duitsche troepen in Engelsche soldij, troepen, even als de brigade van Colin Hackett, uitmuntende in krijgsdeugd; Ompteda's bataillons sloten tot aan

{==545==} {>>pagina-aanduiding<<}
den steenweg naar Charleroi. In eene tweede linie had men, achter de divisie Cooke, de Brunswijkers, jonge, maar toch goede soldaten, brandend van verlangen om den dood van hunnen dapperen hertog te wreken; achter de divisie Alten stonden de Nassauers van Kruze, drie zeer sterke bataillons, beproefd door langdurige veldtogten in het Spaansche schiereiland, waar zij meermalen gedeeld hadden in de roemrijke wapenfeiten van Chassé's Hollandsche brigade. Achter die twee liniën voetvolk had men eene sterke ruiterij: in de eerste linie de Engelsche brigade Grant, die nog westelijk van den steenweg naar Nivelles stond; links van Grant de Duitsche brigades van Arentschild en Dörnberg, en eindelijk de Britsche gardebrigade Somerset. In eene tweede linie voerde Collaert de Nederlandsche ruiterij aan: op den regtervleugel stond de brigade zware ruiterij van Trip; links daarvan de brigades ligte ruiterij van van Merlen en Ghigny.
Oostelijk van den weg naar Charleroi waren Picton's brigades en die van de Nederlandsche divisie Perponcher en van de Engelsche divisie Cole. De brigade Kempt leunde onmiddellijk aan den weg naar Charleroi, en had links van zich de brigade Bylandt; verder links stonden de Bergschotten van Pack, de Hanoversche brigade Bock en de brigade von Vincke, Duitsche bataillons, ook tot de divisie Picton behoorende. De brigade Lambert, die met Bock de divisie Cole uitmaakte, stond in eene tweede linie. De uiterste linkervleugel werd uitgemaakt door Saxen Weimar, die met zijne Nassauers het kasteel van Frichermont, de hoeven Pappelotte en la Haye en het gehucht Smohain bezette. Achter het voetvolk had men de drie brigades Ponsonby, Van de Leur en Vivian, uit Britsche en Duitsche ruiterij zamengesteld; Ponsonby sloot aan den weg naar Charleroi, links van hem stond Van de Leur, geheel op den linkervleugel Vivian.
Al die troepen, de brigade Saxen-Weimar uitgenomen, stonden achter den weg van Braine la Leud naar Ohain; daar, waar die weg, diep ingezonken en met heggen bezet, den aanval der ruiterij onmogelijk of ten minste zeer moeijelijk maakte, stonden de bataillons infanterie in linie ont-
{==546==} {>>pagina-aanduiding<<}
wikkeld; op de meer genaakbare gedeelten waren zij in kolonnes geschaard, gereed om carrés te vormen, zoodra de vijandelijke ruiterij zoude opdagen. De batterijen waren gedeeltelijk als reserve achtergehouden, maar grootendeels in de eerste slaglinie verdeeld tusschen de bataillons, waarvan zij bescherming ontleenden. Voorwaarts van de hoofdstelling bezette Saxen-Weimar met zijne bataillons Frichermont en de hoeven voor den linkervleugel liggende; vóór het midden was in la Haie Sainte een bataillon buksenjagers geplaatst, van Ompteda's Duitsche troepen; het werd aangevoerd door den onverschrokken Baring; vóór den regtervleugel was Hougomont bezet door een Nassausch bataillon van Saxen-Weimar en eenige kompagniën van de Engelsche garde van Cooke; later werd die bezetting aanmerkelijk versterkt. - 85 bataillons, 98 escadrons en bij de 200 stukken geschut, maakten de geheele sterkte van Wellington's legermagt uit.
In de beginselen der krijgskunst wordt geleerd, hoedanig de vereischten eener goede verdedigende stelling moeten zijn; maar tevens wordt daarbij gezegd, dat zelden of nooit eene stelling aan al die vereischten gelijktijdig beantwoordt. Hier echter, op dat slagveld van Waterloo, vindt men bijna het ideaal van zulk eene stelling, door Wellington uitgekozen, met een oordeel, met een beleid, die onbegrensde bewondering verdienen.
De stelling was niet te uitgebreid: eene front lengte van drie kwartier uur gaans is niet te groot voor een leger van zeventig duizend man. De regtervleugel der stelling was goed aangeleund door de stad Braine la Leud; de linkervleugel was zonder aanleuning, maar dit deed geen kwaad: dáár had men geene omtrekking te vreezen, want juist dáár verwachtte men het Pruissische leger te zien opdagen. De slaglinie werd uitgemaakt door eene smalle heuvelkling, wier noordelijke helling toeliet om de achterste liniën des legers te onttrekken aan het gezigt des vijands en dus ook gedeeltelijk aan de uitwerking zijner vuurwapenen. Niet de minste hindernis belemmerde de gemeenschap van het eene gedeelte der stelling met het andere. De gedeelten, waar de landweg naar Ohain diep ingezonken of met heggen

{==547==} {>>pagina-aanduiding<<}
bezet was, gaven de bataillons der bondgenooten gelegenheid om zich in linie te ontwikkelen en dus de meeste uitwerking van hunne vuurwapenen te erlangen; en het geschut was daar ook verzekerd tegen plotselinge aanvallen der vijandelijke ruiterij.
Hetgeen vooral een groot, een overwegend voordeel gaf, was het bezetten der voor de stelling liggende punten Hougomont, la Haie Sainte en Frichermont: die punten waren met een klein aantal troepen te bezetten en goed te verdedigen, vooral omdat zij zoo nabij de slaglinie waren, dat de in die slaglinie geplaatste batterijen krachtdadig tot de verdediging konden medewerken, en uit de hoofdstelling telkens troepen konden oprukken tot ondersteuning en versterking der bezetting; die punten waren dus door den aanvaller moeijelijk te nemen; en zoo lang zij niet genomen waren, was de aanval op de hoofdstelling slecht te verrigten, omdat zulk een aanval door geschutvuur moet voorbereid worden, en de aanwezigheid van die vooruitspringende posten, door de bondgenooten bezet, Napoleon's batterijen zou verhinderen de stelling van Wellington genoegzaam te naderen. - Op eene meesterlijke wijze had het Britsche legerhoofd de drie verschillende wapens in onderling verband gebragt, zoodat zij zich wederkeerig tot steun en bescherming dienden: de batterijen, nabij de bataillons staande, konden, bij een doordringen des vijands, gerust tot het laatste oogenblik hun vuur voortzetten, zeker als zij waren, van door die bataillons te worden beveiligd; en de ruiterbrigades, digt achter het voetvolk staande, waren gereed dit ter hulp te komen, wanneer het door de aanvalskolonnes van Napoleon aan het wankelen mogt worden gebragt.
Altijd is het bij een veldslag, waar men als verdediger optreedt, een vaste regel, om een sterk gedeelte der legermagt niet in de slaglinie te plaatsen, maar als eene spaarbende achter te houden, ten einde daarmede niet voorziene aanvallen tegen te gaan, en in den loop van eenen langdurigen strijd de vermoeide en uitgeputte gedeelten door versche troepen af te lossen of te versterken. Hier, te Waterloo, zou men oppervlakkig zeggen, dat Wellington dien regel verwaarloosd

{==548==} {>>pagina-aanduiding<<}
had, daar hij alles in de slaglinie plaatste en geene reserve achterhield. Bij eenig nadenken ziet men echter in, dat die verwaarloozing van zulk een gewigtigen regel slechts schijnbaar was: Wellington zonderde van zijn leger geene eigenlijke spaarbende af, omdat hij, vastelijk rekenende op de komst van de Pruissische krijgsmagt, die krijgsmagt als zijne reserve beschouwde. Daarom is het ook een geheel ongegrond verwijt, soms door Fransche schrijvers tegen het Britsche legerhoofd ingebragt, alsof deze alleen aan de komst van Blücher's leger de overwinning bij Waterloo heeft te danken, en zonder die komst onfeilbaar zou zijn geslagen: dat de Britsche veldheer, zonder de komst der Pruissen, zou zijn geslagen geworden, is zoo goed als zeker; maar dit zou dán alleen iets tegen zijn beleid bewijzen, wanneer die komst geheel toevallig ware geweest; die komst echter was niet toevallig; integendeel, er was vast op gerekend, en zelfs had Wellington mogen vertrouwen, zijne bondgenooten veel vroeger te zien opdagen dan zij het gedaan hebben. Wellington's geheele taak bestond daarin, den vijand zoo lang het hoofd te bieden, den strijd zoo lang vol te houden, totdat de digte massa's der Pruissen uit het bosch van Frichermont en uit Ohain zouden opdagen, en door hunne komst de zege ontwijfelbaar maken; en tot bereiking van die taak was de plaatsing van het Engelsch-Nederlandsche leger uitnemend berekend.
Nog heeft men op Wellington's stelling de aanmerking gemaakt, dat de aanwezigheid van het uitgestrekte bosch van Soignies, in den rug dier stelling, een terugtogt ondoenlijk zou hebben gemaakt, en dus, bij eene nederlaag, den geheelen ondergang van het Engelsch-Nederlandsche leger zou hebben te weeg gebragt. Ook die aanmerking is ongegrond, of ten minste zeer overdreven. Dat bosch van Soignies wordt voorgesteld, als eene bijna onoverkomelijke hindernis opleverende voor een terugtrekkend leger; maar die voorstelling is geheel onjuist: dat bosch wordt doorsneden door een aantal goede wegen, geschikt voor den marsch van een leger; en eene achterhoede, in en bij dat bosch geplaatst, zou juist dáár gunstig gesteld zijn, om een vervolgenden vijand op te houden.

{==549==} {>>pagina-aanduiding<<}

De nacht, die den bloedigen strijd van Waterloo voorafging, werd gekenmerkt door een sterken, aanhoudenden regen, die den grond doorweekte, en weinig rust toeliet aan de legerscharen, welke daarop, onder het gewelf des hemels, verbleven. Tegen den ochtend echter hield die regen op; de grond droogde en werd spoedig weêr bruikbaar voor de bewegingen der troepen; en Napoleon's legercorpsen, voor en na zich in slagorde scharende, evenwijdig aan de stelling door de bondgenooten bezet, ontwikkelden weldra hunne geduchte wapenmagt op het hooge terrein bij La Belle Alliance.
De geheele Fransche legermagt vormde, als het ware, drie onderscheidene linies. In eene eerste linie stonden de beide legercorpsen van D'Erlon en Reille. De vier divisiën van D'Erlon, die, op den 16den Junij nutteloos heen- en weêrtrekkende, nog hoegenaamd niet in gevecht waren geweest, stonden ten oosten van den weg naar Charleroi; zij sloten links aan de hoeve van La Belle Alliance, en hun regtervleugel breidde zich uit tot op een duizend passen ten zuiden van het door de bondgenooten bezette Pappelotte. Die divisiën stonden in de volgende orde: links, aan den steenweg, de divisie Allix, en daarna, achtereenvolgens, die van Doncelot, Marcognet en Durutte; de regtervleugel van dit voetvolk werd beschermd door Jacquinot, met zijne divisie ligte ruiterij, huzaren, lanciers en jagers te paard. Links van D'Erlon, zich tusschen de beide steenwegen uitbreidende, stond Reille met de magt, die den strijd bij Quatre-Bras had gevoerd. Reille had hier, even als te Quatre-Bras, slechts drie divisiën infanterie; de vierde, die van Girard, welke op het slagveld van Ligny groote verliezen had geleden en haren koenen aanvaller had zien sneuvelen, was achtergelaten; opzettelijk, of door een verzuim, dit is onzeker. Op den regtervleugel, onmiddellijk aan de hoeve La Belle Alliance sluitende, stond Foy, een even uitstekend krijgsman als hij, later, uitstekend redenaar en schrijver is geweest; in het midden was Bachelu; terwijl op den linkervleugel Jerôme Bonaparte - een der weinige overblijfselen van den roem van den keizerstijd - zijne bataillons ten zuiden van Hougomont

{==550==} {>>pagina-aanduiding<<}
had geschaard. De lanciers en jagers te paard, die de ligte ruiterij-divisie Piré uitmaakten, beschermden den linkervleugel van Reille's voetvolk, en stonden tot aan gene zijde van den weg naar Nivelles.
De tweede linie was voornamelijk uit ruiterij zamengesteld. Op den regtervleugel, achter D'Erlon, schitterden de helmen van Milhaud's kurassiers, twee divisiën uitmakende; op den linkervleugel stonden de twee divisiën zware ruiterij, door Kellermann aangevoerd; eene keurbende, niet minder geducht dan die van Milhaud, en even als deze, door den luister van tallooze overwinningen omstraald. In het midden had men het zwakke legercorps van Lobau, hier slechts twee divisiën voetvolk hebbende; iets regts van die infanterie, stonden nog twee divisiën ligte ruiterij, de jagers te paard van Domont en de lanciers van Subervic.
Eindelijk, in eene derde linie, iets ten noorden van Rossomme, stond die keizerlijke lijfwacht, wier roem onafscheidelijk is van dien des grooten veldheers. Friant voerde daar de grenadiers aan, die geduchte krijgsschaar, vereeuwigd door het penseel des schilders en door den zang der dichters; Morand had het bevel over de jagerdivisie; Duhesme stond aan het hoofd der jonge garde, bataillons, brandend van naijver op den roem dier oude knevelbaarden, die Egyptes zandwoestijnen en de sneeuwvlakten van Rusland hadden aanschouwd. Links van die drie infanterie-divisiën schaarden zich de grenadiers te paard en zware dragonders van Guyot; de andere ruiter-divisie, onder Lefebvre-Desnouettes, bestond uit de jagers te paard en uit de lanciers, door Victor Hugo bezongen:

‘Les rouges lanciers, fourmillant dans les piques, 
Comme des fleurs de pourpre en l'épaisseur des bleds.’ 


Eene sterke artillerie, 96 vuurmonden, sloot zich aan dat voetvolk en aan die ruiterij, en maakte, vereenigd, eene keurbende uit, zoo geducht, zoo vreesselijk voor den vijand, dat zij meermalen, door haar enkel optreden, de zege had beslist; even als in de dagen, toen Europa ten prooi stond aan de aanvallen der Halve Maan, in de legers der Baja-
{==551==} {>>pagina-aanduiding<<}
zeth's en der Soliman's, de slagorden der Janitsaren zoo dikwijls de nederlaag van de heirmagten der Christenheid beslisten.
Meer dan één ooggetuige heeft van den indruk gewaagd, welken het schitterende schouwspel maakte van de slagorde van een zoo sterk en zoo uitmuntend leger; en niet onwaarschijnlijk is het, dat de Fransche Keizer door die tentoonspreiding zijner strijdkrachten voornamelijk beoogd heeft, den moed en het zelfvertrouwen zijner troepen te verhoogen en zijne vijanden met schrik te slaan. Aan den anderen kant wordt aangemerkt, dat dit in slagorde scharen van het geheele leger - eene handeling, die anders aan Napoleons' veldslagen vreemd is - veel tijd deed verliezen, en daardoor nadeelig was; had de Fransche Keizer, zegt men, den aanval eenige uren vroeger begonnen, dan had hij den slag ten einde kunnen brengen, vóórdat Blücher's troepen daaraan een werkzaam deel hadden kunnen nemen. Die bewering is waar, maar zij zoude dán alleen iets tegen Napoleon's beleid bewijzen, wanneer hij op die medewerking der Pruissen had gerekend. Maar het tegendeel blijkt uit alles; het blijkt uit alles, dat Napoleon gemeend heeft, dat Blücher door de nederlaag bij Ligny voor geruimen tijd buiten werking was gesteld; dat van de Pruissen in de eerste dagen niets meer viel te vreezen; en dat men te Waterloo alleen tegen Wellington's legermagt had te kampen; en, dit aannemende, was er geene enkele reden om het oogenblik van den aanval te vervroegen. Wil men Napoleon's handelingen te Waterloo met juistheid beoordeelen, dan moet men altijd uitgaan van die stelling, dat de Fransche Keizer volstrekt niet geloofde aan de medewerking dáár van Blücher's legercorpsen; dit was een dwaalbegrip, hetwelk de oorzaak van zijne nederlaag is geweest; daardoor echter laten zich zijne handelingen niet alleen verklaren, maar, dit aannemende, kan men zelfs overtuigend aantoonen, dat die handelingen goed en meesterlijk zijn geweest.
Napoleon's aanvalsplan te Waterloo bestond daarin, dat hij der bondgenooten regtervleugel wilde bedreigen door het aanvallen van Hougomont en hunnen linkervleugel door het aantasten van Frichermont en Pappelotte; maar dat hij,

{==552==} {>>pagina-aanduiding<<}
door die aanvallen zijne tegenpartij bezig houdende, zijne voornaamste strijdkrachten wilde aanwenden tegen het midden, tegen La Haie Sainte, dáár doordringen, en zóó Wellington's slaglinie in twee deelen doorbreken.
Ook dit aanvalsplan is gegispt geworden, voornamelijk door Duitsche krijgskundigen. De eene (von Damitz) heeft gezegd, dat de Fransche Keizer Wellington's linkervleugel had moeten aanvallen, omdat zoo doende Blücher verhinderd werd zich bij het Engelsch-Nederlandsche leger aan te sluiten; neen, zegt een ander (Clausewitz), het is de regtervleugel van Wellington, die had moeten aangevallen worden, want daardoor ontging Napoleon het gevaar van tusschen de beide legers der bondgenooten in te geraken. Wanneer men zich houdt aan de spreuk: ‘dat meestal de waarheid in het midden ligt’, dan is het al dadelijk zeer waarschijnlijk, dat, terwijl de eene beoordeelaar zegt, dat de aanval op den linkervleugel moest geschieden, en de andere, dat zij op den regtervleugel moest plaats hebben, de Fransche Keizer goed deed, noch den eenen, noch den anderen vleugel, maar het midden aan te vallen. Maar bovendien, die beide beoordeelaars gronden zich, tot staving van hun gevoelen, op het voordeel, dat uit het beletten der vereeniging met Blücher's legermagt moest ontstaan, of op het gevaar, dat de opmarsch van dat leger kon aanbrengen; voor Napoleon, die volstrekt niet dacht aan de medewerking van het Pruissische leger, konden dus de gronden, welke die beoordeelaars aanvoeren, geen waarde hebben; en de zaak beschouwende uit het oogpunt, waaruit de Fransche Keizer haar beschouwde, was er dus alle reden om den aanval op het midden te doen. Denk de Pruissen weg, en het aanvalsplan van Napoleon is het beste 't welk men zich voorstellen kan; bijna wiskundig kan men bewijzen, dat, zonder de komst der Pruissen op het slagveld, dit aanvalsplan den Keizer eene volkomene overwinning zou hebben verschaft.

Het was reeds bijna middag geworden, toen het magtwoord des gebieders het sein ten aanval gaf; de donder van het geschut weêrgalmt over de vlakte; en weldra is Hougomont het tooneel van eenen hevigen strijd.

{==553==} {>>pagina-aanduiding<<}

Jerôme Bonaparte, - die, wanneer hij anders weinig of niets had van de groote hoedanigheden zijns broeders, hier toch eene dapperheid betoonde, dien broeder waardig - Jerôme rukt vooruit met zes zijner bataillons, in geslotene kolonnes geschaard, en voorafgegaan door talrijke zwermen tirailleurs. Die magt stort zich op Hougomont, met die onstuimige drift, welke de eerste aanvallen van Fransche troepen zoo geducht voor hunne vijanden maakt; maar het Nassausche bataillon van Saxen-Weimar's brigade, dat het boschje aan de zuidzijde van Hougomont bezette, houdt moedig stand en slaat dien eersten aanval af. Spoedig hervat, door nieuwe bataillons ondersteund, brengt die aanval eindelijk, na afwisselende gevechten, de Franschen in de omheining van Hougomont, maar zonder dat zij zich meester kunnen maken van de gebouwen aan de noordwestzijde, waar de verdedigers zich goed blijven handhaven. Uit de hoofdstelling der bondgenooten worden, voor en na, troepen afgezonden ter versterking der bezetting van Hougomont, - een Brunswijksch bataillon en een gedeelte der Engelsche garde; - Oranje heeft de batterijen in zijne slaglinie zoodanig geplaatst, dat zij door haar vuur Hougomont van ter zijde kunnen bestrijken en dus krachtig medewerken tot de verdediging van dat punt; en de strijd om dat kasteel, met onbezweken moed volgehouden door de Nassausche en Brunswijksche soldaten, en vooral door de Engelsche garde, doet van lieverlede een goed gedeelte der bataillons van Reille in gevecht komen, zonder dat deze er in slagen, hunne vijanden uit Hougomont te verdrijven. Eindelijk, omstreeks twee ure 's namiddags, de nutteloosheid hunner pogingen inziende, doen de Fransche bevelhebbers hunne bataillons eenigzins teruggaan, slechts hier en daar met tirailleurs den vijand bezig houdende; maar eene sterke artillerie, haar vuur op Hougomont rigtende, brengt dood en vernieling in de gebouwen van dat kasteel, en tracht, door het in brandschieten, een einde aan den wederstand 
te maken.
De aanval op Hougomont was korten tijd begonnen, toen het geschut van D'Erlon voortrukte, en versterkt door artillerie van de legercorpsen van Reille en van Lobau, mogelijk ook door artillerie van de garde, eene massa vormde,

{==554==} {>>pagina-aanduiding<<}
door sommige opgaven op 62, door andere op 80 stukken begroot. Men weet, dat bij Napoleon's veldslagen voor het eerst als regel werd aangenomen, om het geschut in groote massa's aan te wenden, door een verdelgend vuur de vijandelijke slaglinie aan het wankelen te brengen, daardoor voor het later aanvallende voetvolk of ruiterij het doorbreken dier slaglinie gemakkelijk te maken, en zoo doende de overwinning voor te bereiden. Ook hier te Waterloo gebruikte de groote veldheer zijne artillerie als een beslissend wapen, en de kogelregen bragt vreesselijke verwoestingen te weeg in de rijen van Wellington's bataillons, oostelijk van den weg naar Charleroi geplaatst; voornamelijk - dit wordt door alle opgaven erkend - in de rijen der brigade Bylandt, die, om welke reden is onzeker, op een vooruitspringend gedeelte der heuvelkling, te veel aan het geschutvuur des vijands was blootgesteld. - De divisiën van D'Erlon scharen zich intusschen in kolonnes, gereed om aan te vallen op de geschokte slaglinie der bondgenooten.
Maar eene onverwachte verschijning doet het oogenblik van dien aanval vertragen. Op de hoogten bij het dorp St. Lambert, een klein uur ten noord-oosten van de slaglinie der Franschen, rijzen stofwolken omhoog; men ziet het geglinster van wapenen; troepen zijn in aantogt naar het slagveld. Is het Grouchy, die deel komt nemen aan den strijd? Zijn het Pruissische bataillons, die ter hulp van Wellington oprukken? - Vreesselijke onzekerheid, waarvan de uitkomst van den kamp, het lot van Europa afhangt. Die onzekerheid doet eene poos den aanval van D'Erlon's divisiën uitstellen. - Men heeft in lateren tijd die bijzonderheid van het ontwaren van stofwolken in twijfel willen trekken, zich beroepende op den sterken regen, die gedurende den nacht was gevallen; maar hij, die met de landstreek eenigzins bekend is, weet hoe zeer de grond daar verschilt met dien van onzen effen bodem, en hoe spoedig, zelfs na een zwaren regen, de heuvels weêr met stof en zand bedekt zijn, in wolken oprijzende onder de treden van menschen en paarden. Hoe het zij, op welke wijze dan ook, dit is zeker, dat de nadering van eene legermagt bij de Franschen werd ontwaard; spoedig zelfs schijnt Napoleon vermoed te hebben, dat het Pruis-
{==555==} {>>pagina-aanduiding<<}
sische troepen waren, die daar oprukten; en, om eenige maatregelen daartegen te nemen, kregen de ligte ruiterijdivisiën van Domont en Subervic bevel om regts naar de zijde van het bosch van Frichermont te trekken; kort daarop werd die ruiterij gevolgd door het voetvolk van Lobau. Tusschen een en twee uur schijnt bij Napoleon bijna de zekerheid te hebben bestaan, dat het geen eigene, maar eene vijandelijke magt was, die men daar in de verte ontwaarde; ten minste in een bevel, toen aan Grouchy afgezonden, wordt hem gelast naar Waterloo op te rukken, en het legercorps van Bulow te beletten, den regtervleugel des Keizers aan te vallen; in een naschrift wordt gezegd: ‘wij gelooven dit corps te zien op de hoogten van 
St. Lambert.’
Het is twee ure 's middags, toen de divisiën van D'Erlon ten aanval vooruitrukken. De formatie, welke die divisiën aannamen, wordt verschillend opgegeven; de waarschijnlijkste opgave is die, dat van elke brigade eene geslotene kolonne gevormd werd, en dat die kolonnes, trapsgewijze, van den linkervleugel vooruitgingen. De ruiterij van Milhaud, wordt gezegd, moest die infanterie ondersteunen; maar uit den loop van het gevecht kan men opmaken, dat die ondersteuning niet krachtdadig genoeg was, en dat die ruiterij óf te laat oprukte, óf op te grooten afstand achterbleef. De groote massa geschut zette haar vuur voort, zoo lang dit doenlijk was. De Keizer zelf sprak de bataillons, die ten aanval oprukten, in korte, kernachtige woorden aan.
De linker-kolonne wendde zich tegen La Haie Sainte, en viel die hoeve aan. Zij ondervond hier een krachtigen wederstand van Baring's buksenjagers, die echter den boomgaard ten zuiden van de hoeve aan den vijand moesten inruimen. In de gebouwen werd de verdediging voortgezet. Uit de hoofdstelling der bondgenooten rukte een bataillon van Ompteda's brigade ter hulp van La Haie Sainte op. Baring sloot zich met zijne buksenjagers daarbij aan; maar plotselings aangevallen door Milhaud's kurassiers, wordt de Duitsche infanterie uiteengeslagen en bijna geheel vernield. Een gedeelte van de jagers van Baring bleef zich echter handhaven in de gebouwen van La Haie Sainte, en die onverschrokken officier bezette de hoeve weêr, toen ook

{==556==} {>>pagina-aanduiding<<}
op andere punten de aanval van D'Erlon's divisiën geheel en al mis ukt was.
De volgende aanvalskolonne der Franschen, denkelijk ook tot de divisie Allix behoorende, rukt regts van La Haie Sainte voort, eerst in de rigting, waar de Britsche brigade Kempt aan den weg van Charleroi sloot; maar hier te veel moeijelijkheden vindende in den diep ingezonken weg en in de heggen, die haar omzoomen, wendt zich de Fransche kolonne nog meer regts, naar het punt, waar de brigade Bylandt geplaatst is. Die brigade, die reeds twee dagen te voren bij Quatre-Bras groote verliezen had geleden, en hier te Waterloo verzwakt was door het vreesselijke geschutvuur, waaraan zij gedurende een paar uren was blootgesteld, is niet in staat door haar geweervuur de vijandelijke kolonne tegen te houden; en toen deze blijft voortrukken, gaan de bataillons van Bylandt terug. Dat teruggaan is een feit, dat niet kan geloochend woorden; maar valsch en onwaar is het, om dat feit voor te stellen als eene vlugt, als eene handeling, krenkend voor de wapeneer. Er heeft bijna geen veldslag plaats, waar men niet iets dergelijks, zelfs bij de beste troepen, kan opmerken; en de brigade Bylandt, verre van door de vlugt het slagveld te verlaten, nam dadelijk daarop weêr een werkzaam deel aan het gevecht. Wij hebben voor ons liggen den brief, waarin een onzer geachtste hoofdofficieren - toenmaals kapitein bij het 7de bataillon militie - ten stelligste verklaart, dat Bylandt's brigade geen honderd passen ver is teruggegaan, en dadelijk daarop, met eene sterke tirailleurlinie, weêr op de Fransche kolonne is aangevallen. In den strijd tegen die kolonne werden dan ook verschillende Hollandsche bevelhebbers, door 's vijands vuur, buiten gevecht gesteld; de generaals Perponcher en Bylandt, den kolonel van Zuilen van Nijevelt, Westenberg, den dapperen aanvoerder van het 5de bataillon militie, vinden wij daarbij vermeld.
Picton heeft intusschen het doordringen des vijands bemerkt, en dadelijk aan de Britsche brigade Pack, links van Bylandt staande, gelast, om, door eene zwenking regts, de Fransche kolonne op zijde aan te vallen. Picton wil zelf zijne Bergschotten tegen den vijand aanvoeren; maar op

{==557==} {>>pagina-aanduiding<<}
dat oogenblik wordt hij getroffen door een Franschen geweerkogel, die een einde maakt aan het heldenleven des Britschen bevelhebbers; en waarlijk, hier mag men wel de woorden toepassen, door Napier bij eene andere gelegenheid gebruikt: ‘niemand sneuvelde dien dag met meer roem dan hij; toch sneuvelden er velen, en groot was de roem.’ - Pack voert nu achtervolgens twee zijner regimenten tegen de Fransche kolonne aan; beide die regimenten lijden zoo veel verliezen door het vuur der Fransche tirailleurs, dat zij teruggaan, even zoo als de brigade Bylandt teruggegaan was. Een derde regiment bleef over, het eenige, dat op dat oogenblik daar beschikbaar was; Pack wendt zich tot die troepen: ‘Al het andere is teruggeslagen,’ zegt hij, ‘gij alleen blijft over om den vijand tegen te houden; gij moet dus uwen pligt doen.’ Die woorden, welke op minder goede troepen ligtelijk een' ontmoedigenden indruk konden hebben te weeg gebragt, dienden juist om de geestdrift der onverschrokken hooglanders ten top te doen rijzen; zij rukken vooruit, zij vallen op de Fransche kolonne aan, en op hetzelfde oogenblik wordt hunne poging krachtig ondersteund door andere troepen der bondgenooten.
Wellington's wijs beleid had hem zijne ruiterij kort achter de liniën der infanterie doen plaatsen, om deze, werd zij te veel bestookt door den vijand, dadelijk ter hulp te kunnen snellen. Uxbridge, de bevelhebber dier ruiterij, het doordringen des vijands opmerkende, doet de brigade Ponsonby vooruitrukken. Die brigade bestond uit drie dragonderregimenten, uit de drie groote deelen van het Britsche rijk aangeworven, en wedijverende om de eer van Engeland, van Schotland of van Ierland op te houden. Ponsonby, twee regimenten in de eerste en het derde in de tweede linie plaatsende, rent daarmede vooruit, en stort zich op de linkerzijde van de Fransche kolonne; die kolonne, van voren aangevallen door Bylandt's herzamelde bataillons, op hare regterzijde door Pack, en nu op hare linkerzijde door de Britsche dragonders, is niet in staat om aan die vereenigde aanvallen het hoofd te bieden; zij wordt doorgebroken en geheel uiteengeslagen; wat niet door de sabels en bajonetten wordt neergeveld, legt de wapens neder, en een paar

{==558==} {>>pagina-aanduiding<<}
duizend man van Napoleon's voetvolk gaan hier verloren.
Ponsonby, aangemoedigd door dit schitterend begin, zet zijn voordeel door, en vervolgt den vijand tot ten zuiden van den landweg naar Ohain. Die vervolging heeft met meer dapperheid dan beleid plaats. Het is een vaste regel bij de gevechten der ruiterij, dat zij zoo veel mogelijk moet trachten niet in eens hare geheele magt in werking te brengen, maar eene tweede linie achterhouden, die de eerste, wanneer deze geslagen is, kan opnemen en haar toelaten zich te herzamelen. De Britsche bevelhebber had aanvankelijk dien regel gevolgd, en een zijner regimenten in eene tweede linie geplaatst; maar in de hitte van het gevecht was ook dat regiment bij de andere opgerukt, zoodat die ruiterijbrigade nu slechts ééne linie vormde. Die magt gaat nu op de vlakte vooruit, en dwingt de kolonnes van Doncelot's voetvolk in overhaasting terug te gaan; de Britsche dragonders dringen verder door en bereiken de groote artilleriemassa der Franschen. Alison en andere Engelsche schrijvers zeggen, dat deze 60 of 80 stukken geschut van Napoleon door Ponsonby's ruiters genomen werden; dit is waar, in dien zin, dat voor een kort oogenblik die onbeschermde artillerie in hunne handen viel; maar slechts voor een kort oogenblik; en dra werd dat kortstondig voordeel der Britsche ruiterij door eene geheele nederlaag afgewisseld.
Napoleon had het doordringen van Wellington's ruiterij opgemerkt en aan eene brigade van Milhaud's kurassiers gelast, om die ruiterij te gemoet te gaan; gelijktijdig rukten, met hetzelfde doel, de lanciers van Jacquinot van den regtervleugel op. Tegen den vereenigden aanval van die goed geordende ruiterij zijn Ponsonby's dragonders, door de overhaaste vervolging in verwarring gebragt, niet bestand; zij worden doorgebroken, overhoop geworpen, geheel geslagen. Geene tweede linie is daar, om hen op te nemen en te beschermen, en alles ijlt, in verwarde vlugt, naar de hoofdstelling der bondgenooten terug. De Fransche lanciers volgen den vijand op den voet, en met hun geducht wapen vellen zij menigen vijandelijken ruiter ter neder; Ponsonby

{==559==} {>>pagina-aanduiding<<}
zelf, met zijn paard over het zwaar beploegde bouwland niet spoedig genoeg kunnende vlugten, wordt bereikt en door eene vijandelijke lans doorboord; wat zich redden kan van zijne dragonders rent, regts en links, over het slagveld weg; en die geheele ruiterbrigade kon men, door die nederlaag, zoo goed als ontbonden rekenen.
De beide andere divisiën van d'Erlon, de divisiën Marcognet en Durutte, waren niet gelukkiger geweest in hunnen aanval op de andere deelen van de stelling der bondgenooten. De kolonnes van Marcognet werden, vóórdat zij die stelling bereikten, aangevallen door de Duitsche dragonders van Van de Leur, en door de Nederlandsche brigade Ghigny; beide die ruiterbrigades streden hier met groote dapperheid; vooral wordt met roem vermeld het vierde regiment dragonders (Renno), dat bij herhaling zich op het Fransche voetvolk wierp, en een aantal gesneuvelden op het slagveld achterliet. De infanterie van Marcognet sloeg die aanvallen der Nederlanders af; de regimenten van Van de Leur werden door Jacquinot's ruiterij gedwongen terug te gaan; maar toch hadden die aanvallende bewegingen van de ruiterij der bondgenooten het voordeel, dat het Fransche voetvolk niet eens tot de hoofdstelling doordrong, maar terugkeerde. - Op den Franschen regtervleugel waren de aanvallen van Durutte's bataillons op Pappelotte en Frichermont evenzeer afgeslagen door den dapperen tegenstand van Saxen-Weimar's brigade.
Die eerste groote aanval, door Napoleon's divisiën op de stelling der bondgenooten gedaan, was dus niet door het geluk bekroond geworden: wél was de magt der bondgenooten daardoor geschokt, en sommige hunner brigades, zoo voetvolk als ruiterij, tot den strijd ongeschikt gemaakt; maar ook aan de Fransche zijde waren zware verliezen geleden; nergens had men zich op een gedeelte van Wellington's stelling kunnen staande houden; Hougomont, la Haie Sainte en de hoeven vóór den linkervleugel der bondgenooten, waren niet vermeesterd. Eene korte poos van rust volgde op dien eersten grooten aanval, en werd spoedig afgewisseld door nieuwen en even hevigen strijd. Altijd zijn eerste voornemen getrouw, om bij la Haie Sainte door te dringen,

{==560==} {>>pagina-aanduiding<<}
besloot de Fransche Keizer krachtige pogingen aan te wenden om die hoeve te bemagtigen, die voor hem den sleutel van de stelling der bondgenooten uitmaakte; en ten einde den vijand ook op de andere punten der slaglinie bezig te houden, zoude Reille voortgaan met den aanval op Hougomont, en d'Erlon's regterdivisie Pappelotte en la Haie aantasten.
In de eerste jaren, die op den slag van Waterloo volgden, toen men, bedwelmd door de vreugde en geestdrift over de behaalde zege, nog niet in staat was om met kalmte, onpartijdigheid en juistheid alle bijzonderheden van dien reuzenstrijd naar waarde te schatten, heeft men een te overdreven gewigt gehecht aan den kamp om Hougomont. Niet dat wij door die bewering in het minste afbreuk willen doen aan den roem van dapperheid, hier behaald door de verdedigers, vooral aan den roem der Engelsche gardedivisie Cooke, waarvan eene brigade (Byng) grootendeels in Hougomont heeft gestreden; die verdedigers bleven moedig pal staan, sloegen 's vijands stormen af, verduurden zijn geschutvuur en hielden den strijd vol zelfs te midden der vlammen, die alom de gebouwen van Hougomont met eene geheele vernieling bedreigden; - hij zou geen krijgsmansgeest hebben, die de schatting der bewondering aan zulk een heldenmoed zou weigeren! Maar, de dapperheid dier verdediging erkennende, moet men er evenwel bijvoegen, dat zij geen zoo grooten invloed op den loop van den slag heeft uitgeoefend, als dikwijls daaraan is toegeschreven; uit alles blijkt ten duidelijkste, dat Napoleon's aanvallen op Hougomont geen ander doel hebben gehad, dan om den vijand daar bezig te houden en de strijdkrachten der bondgenooten naar dat punt heen te lokken; de vermeestering van Hougomont kon voor de Franschen voordeelig zijn, zij was niet noodzakelijk; en na de eerste mislukte stormen was het voornamelijk door een vernielend geschutvuur, dat de Fransche bevelhebbers poogden hunne vijanden te dwingen, de verdediging van Hougomont op te geven.
Dezelfde aanmerking geldt de aanvallen op de sterke punten vóór der bondgenooten linkervleugel; ook die aanvallen dienden alleen om den vijand daar bezig te houden, en zoo

{==561==} {>>pagina-aanduiding<<}
doende het doorbreken van het midden te begunstigen. Durutte's bataillons voerden hier, gedurende het grootste gedeelte van den veldslag, den strijd tegen de Nassauers van Saxen-Weimar; afwisselend en zonder beslissende uitkomsten was die strijd, en mogten al enkele punten door de aanvallers vermeesterd worden, zoo wist de Nederlandsche bevelhebber zich echter zoo goed te handhaven, dat hij den vijand de nadering belette tot de hoofdstelling der bondgenooten.
Het was bij en om la Haie Sainte, dat de hardnekkigste worsteling plaats vond. Er was eene omstandigheid, welke de verdediging van die hoeve bijzonder begunstigde; zij was op slechts eenige honderd pas vóór de hoofdstelling der bondgenooten gelegen, en kon dus vandaar krachtdadig ondersteund worden door geschutvuur en door het oprukken van hulptroepen. Om dit tegen te gaan, besloot de Fransche Keizer, gelijktijdig met die aanvallen op la Haie Sainte, aanvallen te doen op de hoofdstelling van Wellington, ten einde daardoor den Britschen veldheer te beletten de aangevallene hoeve ter hulp te komen. Het Fransche geschut zette zijn vuur op die hoeve voort; het voetvolk, in kolonnes geschaard, met sterke liniën tirailleurs voor zich, rukte daarna op tot bestorming van dat punt; en gelijktijdig daverde de grond door het vooruitrukken der kurassiers, waarmede Milhaud, westelijk van den weg naar Charleroi, op de slaglinie des Prinsen van Oranje aanviel.
Dat zelfde uitstekende beleid, dat de Oranjevorst twee dagen vroeger te Quatre-Bras als legerhoofd had betoond, betoonde hij hier te Waterloo als onderbevelhebber. Toen hij die vreesselijke ruitermassa - in kracht een koperen muur, in snelheid een stormwind gelijk - daar zag naderen, nam Oranje dadelijk de geschiktste maatregelen, om door dien schok zijne slaglinie niet te zien verbrijzelen. De bataillons schaarden zich daar, waar zij het meeste bedreigd waren, in carrés, den vorm, waarin eene goede infanterie, zelfs in den kamp tegen de sterkste ruiterij, onoverwinbaar kan zijn; de batterijen plaatsten zich in de nabijheid van die carrés; de achterstaande ruiterij rukte digter op, om het voetvolk meer van nabij te kunnen beschermen. Er had

{==562==} {>>pagina-aanduiding<<}
hier eene meesterlijke verbinding plaats van de drie verschillende wapens, en het goed stand houden der bondgenooten is evenzeer te danken geweest aan het beleid der bevelhebbers, als aan de dapperheid des soldaats.
Milhaud's kurassierbrigades vielen, voor en na, het midden van de stelling der bondgenooten aan, het gedeelte dat tusschen de beide steenwegen begrepen was, hoofdzakelijk de plaats, waar de divisie Alten stond. De eene Fransche ruiterschaar werd, na afgeslagen aanval, onverwijld door eene andere vervangen; zij stortten zich op Oranje's slaglinie even als de baren der door den storm voortgezweepte zee zich op den hechten dijk storten, die met hunne woede spot. De artillerie der bondgenooten bestookte het eerst de naderende ruiterscharen des vijands, en hield haar vuur vol, tot op het oogenblik, dat deze bijna op de monding der stukken waren gekomen; dan verwijderden zich de kanonniers en zochten toevlugt en bescherming bij de carrés van het voetvolk; de Fransche ruiterscharen, door het vuur van de carrés verhinderd om de alleen staande vuurmonden mede te voeren of te vernielen, wierpen zich dan bij herhaling en met wanhopigen moed op die carrés; en indien dapperheid alleen de zege had kunnen geven, dan zouden de zwaarden der kurassiers verdelgend gewoed hebben in de rijen van Wellington's voetvolk. Maar de toestand was te ongunstig, de tegenstand te krachtig, de verliezen, door het vuur van Wellington's geschut en voetvolk geleden, te groot; geen dier aanvallen op de carrés der bondgenooten gelukte; allen werden afgeslagen, en telkens, wanneer er vrees was, dat hier of daar bataillons der bondgenooten voor die te dikwijls herhaalde aanvallen der vijandelijke ruiterij zouden bezwijken, rukte eene Britsche, of Duitsche, of Nederlandsche ruiterbrigade op, viel aan op de Fransche kurassiers, en wierp die, na afwisselende gevechten, terug tot ten zuiden van den landweg naar Ohain. In dapperheid stonden de beide partijen gelijk; maar het beleid in de aanwending der troepen was verreweg grooter aan de zijde der bondgenooten; en terwijl deze hun voetvolk, hunne ruiterij, hun geschut, naauw vereenigd en goed verbonden in gevecht bragten, 
werd aan de Fransche zijde de strijd alleen

{==563==} {>>pagina-aanduiding<<}
gevoerd door ruiterij; eerst door Milhaud's kurassiers, later ook door Kellermann's zware kavallerie; beide uitgelezene ruiterscharen, maar die hier in eenen te ongelijken kamp hunne beste krachten moesten verspillen.
Nutteloos waren echter die aanvallen der Fransche ruiterij niet, want zij dienden om Oranje te beletten la Haie Sainte ter hulp te komen. Die hoeve, door sterke massa's voetvolk aangevallen, was weldra met eenen kring van vuur omgeven, en van het overige der stelling geheel afgesloten; herhaaldelijk wierp zich de Fransche infanterie op de heggen en muren, die la Haie Sainte omgeven, maar ondervond hier, van Baring's zijde, een onbezweken tegenstand; en in den strijd, die uren lang werd voortgezet, wist de dappere Duitscher steeds in het bezit te blijven van den hem toebetrouwden post. Oranje, het groote belang inziende, aan het bezit van la Haie Sainte verbonden, deed alles, wat in zijn vermogen was, om de bezetting te ondersteunen: telkens, wanneer de aanvallen van Milhaud of Kellermann een oogenblik ophielden en eene korte rust aan de bondgenooten werd gegeven, werd er versterking gezonden naar la Haie Sainte, of rukten uit de slaglinie bataillons der bondgenooten op, om de Fransche kolonnes van voor die hoeve te verdrijven. Die aanvallende bewegingen des Prinsen hadden soms tegenspoed en nederlaag ten gevolge: men noemt een paar bataillons, die, ten zuiden van den landweg voortrukkende, plotselings door Fransche ruiterij werden aangevallen en geheel verloren gingen; Ompteda, de dappere aanvoerder van eene der brigades van Alten, sneuvelde bij zulk een verrassenden aanval. Smartelijke verliezen zeker, maar welke men niet aan het legerhoofd moet wijten, die gedwongen was iets te wagen, om een voorliggenden post te behouden, waaraan zoo veel gelegen was.
Onder de troepen, die zich hier bij dien strijd tusschen la Haie Sainte en Mont St. Jean roemrijk hebben onderscheiden, worden ook genoemd de drie regimenten karabiniers, onder het bevel van den generaal Trip, de zware brigade der Nederlandsche ruiterij uitmakende. Wij hebben reeds gezegd, dat de ruiterij der bondgenooten gedurig ten aanval oprukte, wanneer het voor haar geplaatste voetvolk

{==564==} {>>pagina-aanduiding<<}
te hevig en te aanhoudend door Milhaud's en Kellermann's ruiters werd bestookt; bij zulk eene gelegenheid was het, dat Trip's karabiniers slaags geraakten met de kurassiers van Milhaud, en overwinnaars bleven in dien kamp; de drie regimenten, achtervolgens aanvallende op Fransche ruitercorpsen, die waren doorgedrongen tot op de heuvelkling, door de bondgenooten bezet, wierpen de ruitercorpsen telkens overhoop, en dwongen hen, met groot verlies, achter den weg van Ohain terug te gaan. Het aantal gevangenen, dat de Nederlanders op den vijand maakten, de groote verliezen, welke zij zelve ondervonden, het sneuvelen van een aantal hunner officieren, van Coenegracht en Lechleitner, de aanvoerders van het eerste en derde karabinierregiment, - ziedaar feiten, die als bewijzen van de krijgsdeugd der Nederlandsche ruiterij kunnen worden bijgebragt; bewijzen, krachtiger en overtuigender nog, dan zelfs de eervolle vermelding van den aanvoerder der Nederlandsche ruiterij in Wellington's legerberigten. De waarheid vordert daarbij te erkennen, dat in dien ruiterkamp de Nederlanders veel in hun voordeel hadden, daar zij nog weinig of geene verliezen hadden ondervonden, en de Fransche kurassiers reeds geteisterd waren door het geschut- en geweervuur der bondgenooten, en afgemat door het beklimmen van de moeijelijke helling des heuvels; maar wanneer men aan de andere zijde opmerkt, dat die kurassiers tot de uitstekendste troepen behoorden, die Europa ooit op een slagveld zag verschijnen, en de regimenten van Trip, om zoo te zeggen, pas opgerigt waren, dan valt het niet te betwisten, dat de strijd, tegen zulk een vijand gevoerd, voor de Nederlandsche ruiterij een roemrijk wapenfeit heeft uitgemaakt.
Terwijl dus die hevige worsteling bij en om la Haie Sainte plaats had, Hougomont door het Fransche geschutvuur werd geteisterd, en op der bondgenooten linkervleugel Picton's troepen, verzwakt en van strijdvaardigheid beroofd, zoo door den reeds doorgestanen grooten aanval, als door de verliezen, vroeger bij Quatre-Bras geleden, bezig werden gehouden met tirailleursaanvallen van d'Erlon's even zeer verzwakte divisiën, - was eene nieuwe legermagt opgetreden, die, Napoleon's regtervleugel bedreigende, den Franschen

{==565==} {>>pagina-aanduiding<<}
Keizer dwong een gedeelte zijner magt daartegenover te stellen, en hem dus verhinderde met al zijne krachten op Wellington aan te vallen. Traag voortrukkende, waren eindelijk twee brigades van Bulow, nagenoeg de helft van dat Pruissische legercorps uitmakende, tusschen 4 en 4½ uur uit het bosch van Frichermont opgerukt, en in de vlakte verschenen, waar de legers om de zege kampten. Aanvankelijk ontmoetten de Pruissen hier niets anders dan de ruiterij der divisiën Domont en Subervic; maar Napoleon, spoedig in het zekere onderrigt, dat het eene vijandelijke magt was, die daar zijn regtervleugel naderde, zond Lobau met zijne twee divisiën infanterie derwaarts; in alles maakte dit eene kleine tien duizend man uit. - De Fransche troepen houden in den beginne de brigades van Bulow tegen; maar omstreeks vijf en een half uur komt ook het overige van het legercorps van dien Pruissischen aanvoerder op het slagveld, en die overmagt dwingt nu de Fransche troepen terug te gaan. De Pruíssische bataillons dringen nu door tot het dorp Planchenoit, en bemagtigen de voorste huizen.
Het was nu voor Napoleon duidelijk, dat hij niet alleen met Wellington's leger had te kampen, maar dat ook een sterk gedeelte van Blücher's krijgsmagt tegen hem over stond; toch besloot de Fransche Keizer den strijd voort te zetten. Dat besluit wordt door Clausewitz ten sterkste gegispt: ‘Napoleon,’ zegt hij, ‘had toen den slag moeten afbreken en terugtrekken, wat zonder groot bezwaar kon geschieden; dan had hij zijn leger behouden en kon eene latere gunstige gelegenheid afwachten, om op nieuw de kans van een veldslag te wagen. In stede daarvan blijft de Fransche veldheer een strijd voortzetten, die geene overwinning meer kan opleveren; hij handelt als de dolzinnige speler, die, hoe ook de kansen hem ongunstig zijn, roekeloos op den laatsten worp al zijn overgebleven goud plaatst, en daardoor alles in eens doet verloren gaan.’
Wij gelooven, dat dit oordeel van den Duitschen krijgskundige op geene goede gronden berust; wij gelooven, dat het Napoleon, in den toestand waarin hij geplaatst was, niets hoegenaamd zoude gebaat hebben, wanneer hij, bij de verschijning van Bulow, den strijd had afgebroken; wij geloo-
{==566==} {>>pagina-aanduiding<<}
ven, dat het voortzetten en volhouden van dien strijd de eenige verstandige handeling was, die hem te doen stond. Was Napoleon omstreeks zes ure 's avonds teruggetrokken, dan had hij, wel is waar, het grootste gedeelte zijns legers kunnen behouden, en de slag bij Waterloo was een onbesliste veldslag gebleven. Maar wat zoude dit den Franschen Keizer gebaat hebben? De vereeniging der legers van Wellington en Blücher was dan onmogelijk te beletten, en eenmaal die legers vereenigd, was er voor Napoleon aan geene overwinning meer te denken; dan moest hij de Nederlanden ontruimen en naar Frankrijk terugkeeren; en de van alle zijden toestroomende heirmagten der bondgenooten zouden in Frankrijk de verdediging onmogelijk maken, en hem de wapenen even zeker uit de handen doen vallen, als dit in 1814 had plaats gehad. Voor Napoleon was dus een onbesliste veldslag even verderfelijk als eene geheele nederlaag; hij moest eene overwinning behalen, wilde hij zich staande houden; en daarom was het voor hem eene volstrekte noodzakelijkheid den strijd bij Waterloo niet af te breken.
Was er mogelijkheid, om, door dat voortzetten van den slag, overwinnaar te blijven? - Ja, die mogelijkheid bestond, al is het dat de kans niet groot was: het kon zijn, dat geen ander gedeelte van het Pruissische leger, dan die magt van Bulow, op het slagveld verscheen; het kon zijn, dat de overige legercorpsen van Blücher opgehouden werden door Grouchy, of door andere oorzaken belet werden Wellington ter hulp te komen; het kon zijn, dat Grouchy nog bij tijds zijn Keizer ter hulp kwam; - dat alles was mogelijk, dat alles was niet onwaarschijnlijk, dat alles kon de overwinning verschaffen, en moest dus weerhouden van een terugtogt, die toch, wat de geheele uitkomst van den oorlog betreft, gelijk zou hebben gestaan met eene geheele nederlaag. Het is dus ongegrond, Napoleon, om dat voortzetten van den slag, van dolzinnigheid te beschuldigen; hij kon hier niets anders doen. In het algemeen is het een dwaalbegrip, wanneer men meent, dat de Fransche Keizer, bij zijne oorlogshandelingen, zich dikwijls door vermetelheid en roekeloosheid heeft gekenmerkt; het tegendeel is waar: groote voorzigtigheid en diepe berekening zijn, in den re-
{==567==} {>>pagina-aanduiding<<}
gel, het kenmerk dier oorlogshandelingen; en slechts dán neemt Napoleon zijne toevlugt tot stoutheid, wanneer hij, zoo als hier te Waterloo, inziet, dat alleen volhardende stoutheid hem kan redden.
De Keizer geeft de bevelen om dien dubbelen vijand te wederstaan, den eenen van het slagveld te dringen, den anderen te vernielen, voordat nieuwe hulpbenden der bondgenooten kunnen opdagen. Duhesme, met zijne divisie jonge garde, benevens eenige bataillons der oude, met 24 stukken geschut, trekken naar de zijde van Planchenoit, om de Pruissen daar weer uit te werpen. Ney krijgt bevel, de aanvallen op Wellington's stelling, met onverpoosde inspanning, te hervatten; het voetvolk van d'Erlon en Reille, de ruiterij van Kellermann en Milhaud, moet daartoe nogmaals worden aangewend, en de ruiterij der garde rukt op, om door hare nabijheid de kracht dier reeds verzwakte corpsen te schragen. Alleen de oude gardebataillons van Friant en een gedeelte van die van Morand blijven achter als eene laatste spaarbende, om later door hun optreden de nog onzekere overwinning te beslissen.
Stoutheid, de inspanning van alle krachten, hevige onverpoosde aanvallen, ziedaar wat den Franschen Keizer nog de zege konde verschaffen, en de vernieling van Wellington's leger bewerken, voordat de digte rijen van Blücher's legercorpsen door hunne komst op het slagveld die nederlaag konden voorkomen. Napoleon, die zijnen toestand duidelijk inziet, neemt dan ook zijne toevlugt tot zulk eene handeling; en met eene verbazende, onvergelijkelijke krachtdadigheid werpt hij zijne legerscharen op de stelling des vijands. De strijd neemt een karakter aan van onstuimigheid en hevigheid, die alle denkbeeld te boven gaan; de eene aanval volgt zonder tusschenpoozen op den anderen, en de hoofden der bondgenooten hebben al hunne geestkracht noodig, al de dapperheid hunner soldaten, om dien doldriftigen, telkens terugkeerenden vijand het hoofd te bieden, en door zijne wapenkracht niet te worden doorgebroken en vernield. Stel u een stadsmuur voor, onophoudelijk door den stormram des vijands gebeukt; zie de door storm bewogene Noordzee, hare ontelbare golven op Neerlands dijken stor-
{==568==} {>>pagina-aanduiding<<}
tende, - en gij zult u een denkbeeld kunnen maken van de onverpoosde hevigheid, waarmede Wellington's slaglinie door de geduchte drommen des Franschen Keizers werd bestookt. ‘De adelaar bezielt zijne benden, dol van moed,’ zoo zingt da Costa van den strijd bij Waterloo; en in die dichterlijke taal is niet de minste overdrijving; het is de ware, onopgesmukte vermelding van wat werkelijk gebeurd is.
De Fransche legermagt, alom hare vijanden aangrijpende, dwong op haren regtervleugel Bulow weer Planchenoit te ontruimen, en wierp, tusschen 6½ en 7 uur, de Pruissische bataillons op eenige honderd pas ten oosten van dat dorp terug. Bij Frichermont en Pappelotte bleef Saxen-Weimar met onbezweken moed aan de aanvallen der bataillons van d'Erlon het hoofd bieden; maar een gedeelte van de door de Nassauers bezette posten viel toch in handen der aanvallers. Oostelijk van den weg naar Charleroi hield een onverpoosd tirailleursgevecht de brigades bezig, vroeger door Picton aangevoerd, en putte de laatste krachten uit van die troepen, welke reeds een zoo roemrijk deel aan den strijd hadden genomen, reeds zoo groote offers hadden gebragt. La Haie Sainte, zoo lang een hechte voormuur van Wellington's stelling, bezweek eindelijk; de opgaven verschillen aangaande den tijd, waarop die post in handen des vijands viel; volgens de waarschijnlijkste opgave was het omstreeks 6 uur 's avonds, toen gebrek aan ammunitie den dapperen Baring dwong eene verdediging op te geven, die hem eene welverdiende onsterfelijkheid heeft verworven. Hougomont, door het vijandelijke geschutvuur in brand geschoten, bood nog weerstand; maar die weerstand, hoe heldhaftig ook, kon weinig of niets bijdragen tot de uitkomst van den slag, kon de aanvallen op de hoofdstelling der bondgenooten niet verhinderen. Op die hoofdstelling, op dat gedeelte, dat tusschen de beide wegen begrepen was, wierpen zich nu de ruiterscharen van Kellermann en Milhaud, en ook die der garde, door den doldriftigen Ney, tegen den wil des Franschen keizers, reeds toen in gevecht gebragt. Toen la Haie Sainte was gevallen, werden bovendien de slagliniën der bondgenooten bestookt door het vuur van talrijke zwermen

{==569==} {>>pagina-aanduiding<<}
tirailleurs, en door dat van Fransche batterijen, die zich nu op zijde van die hoeve plaatsten.
Het is een algemeen erkend feit, dat de toestand van Wellington's leger, in dit gedeelte van den slag, bijzonder hagchelijk was. De strijdkrachten van het Britsche legerhoofd waren door den reeds gevoerden kamp aanmerkelijk verminderd; de brigades waren versmolten tot bataillons, de regimenten tot escadrons; vlugtende of in verwarring zijnde troepen overdekten het slagveld, en alles had dat sombere, onheilspellende voorkomen, dat eene nederlaag kort voorafgaat. Wellington had de troepen, die onder Hill westelijk van den weg naar Nivelles stonden en daar niet werden aangevallen, van lieverlede naar het midden aangetrokken; zoo kwam de Nederlandsche divisie Chassé met eene brigade (Detmers) in de eerste linie, regts van de Engelsche garde; terwijl de andere brigade (d'Aubremé) in eene tweede linie achter die garde werd geplaatst. De komst dier troepen was noodig tot aanvulling der geledene verliezen: zoo was van de Engelsche gardedivisie alleen de brigade Maitland in de slaglinie, terwijl de andere bij Hougomont streed; zoo was van Alten's divisie de brigade Ompteda geheel vernield, en de beide andere brigades, Kielmansegge en Hackett, door's vijands vuur op eene vreesselijke wijze gedund. Picton's brigades hadden bijna alle strijdvaardigheid verloren. Van de ruiterij konden de Engelsche brigades van Somerset en Ponsonby als ontbonden worden beschouwd; ook de andere ruiterbrigades der bondgenooten waren aanmerkelijk verzwakt, en onder anderen had de Nederlandsche ruiterij ruimschoots hare offers gebragt, en bij een groot aantal officieren en ruiters ook hare dappere aanvoerders, de generaals Collaert en van Merlen, zien vallen. Het geschut kon niet meer de vroegere kracht uitoefenen, daar een aantal officieren en manschappen buiten gevecht waren gesteld, en bij sommige batterijen de munitie schier was verbruikt.
Wellington's nederlaag zou ontwijfelbaar zijn geweest bij minder krachtige aanvoerders, bij minder dappere soldaten, dan hier te Waterloo tegen Napoleon streden. Dien aanvoerders, dien soldaten komt dan ook een onbeperkte lof

{==570==} {>>pagina-aanduiding<<}
toe. Onbeperkte bewondering verdient de standvastige volharding van den Britschen veldheer zelf, die, kalm te midden van het dreigendste gevaar, in zijn geest de kansen van den strijd overwoog, en de hoop op de overwinning niet opgaf. Aan terugtrekken, zoo begreep Wellington te regt, viel hier niet te denken; de strijd moest hier worden volgehouden, totdat de komst der Pruissen de zege besliste, of de invallende nacht een einde aan de aanvallen des vijands maakte. Alles kwam maar aan op tijd winnen; Wellington zag in, dat men moest stand houden; hij wist zijne troepen van die waarheid te overtuigen, en waar die troepen hun veldheer, kalm en bedaard, het slagveld zagen overrijden en met korte woorden hen tot pligt aanmanen, daar was alle zwakheid, alle vrees verbannen; daar betoonden zij een heldenmoed, te verhevener, naarmate hij meer lijdelijk is. Wellington werd ondersteund door onderbevelhebbers, hem waardig: Oranje, alleen gehoor gevende aan zijne onstuimige dapperheid, van carré tot carré rennende te midden van den digten kogelregen, als evenaarde hij Achilles in onkwetsbaarheid evenzeer als in moed, wist overal de geestdrift der zijnen op te wekken; zoo deed ook Hill; zoo deed ook Alten; zoo deden ook andere bevelhebbers, die hier door hunne geestkracht hunnen soldaten een verheven voorbeeld gaven.
Dat voorbeeld droeg vruchten, en nooit welligt hebben troepen met grooter dapperheid op een slagveld stand gehouden, dan Wellington's soldaten te Waterloo; in het bijzonder verdienen daarbij de Engelsche bataillons geroemd te worden. ‘De Engelschen,’ zegt een ooggetuige, ‘telden ook vlugtelingen, zoo als bij een veldslag zelfs het beste leger die heeft; misschien had een derde gedeelte der Britsche soldaten de gelederen verlaten; maar wat overbleef streed met leeuwenmoed, en wist van wankelen noch wijken. Toch waren de verwoestingen, door 's vijands vuur aangerigt, zóó groot, dat, wanneer een bataillon van plaats moest veranderen, men de vroegere standplaats duidelijk kon herkennen aan de in een vierkant geschaarde dooden, die daar gevallen waren.’ Zelfs Foy, de bestrijder van die heldenscharen, geeft de volgende schitterende getuigenis

{==571==} {>>pagina-aanduiding<<}
van de dapperheid der Britsche infanterie: ‘Nous les avons vu, au jour de notre désastre, ces enfans d'Albion, formés en bataillons carrés dans la plaine entre le bois de Hougomont et le village de Mont St. Jean. - - La cavalerie qui les appuyait fut taillée en pièces, le feu de leur artillerie fut éteint. Les officiers-généraux et d'état major galopaient d'un carré à l'autre, incertains où ils trouveraient un abri. Chariots, blessés, parcs de réserve, troupes auxiliaires fuyaient à la débandade vers Bruxelles. La mort était devant eux et dans leurs rangs, la honte derrière. En cette terrible occurrence, les boulets de la garde impériale, lancés à brûle-pourpoint, et la cavalerie de France victorieuse, ne purent pas entamer l'immobile infanterie Brittannique. On eût été tenté de croire qu'elle avait pris racine dans la terre....’ (Foy, Histoire de la guerre de la Péninsule. Tome 1er, page 322, 323). - Niet een der carrés, waarin Wellington's infanterie zich schaarde, kon door de aanvallen der Fransche ruiterij worden doorgebroken; toch stonden enkele dier carrés tot elf maal toe aan dien aanval bloot.
Zoo bleef de strijd geruimen tijd voortwoeden, en deed de sterkte, maar niet den moed der beide partijen verdwijnen, toen, tegen 7½ uur, Napoleon de strijdkrachten der bondgenooten genoeg uitgeput rekende, om met de bataillons der oude garde, zijne laatste spaarbende, eenen beslissenden aanval te doen, en daardoor Wellington's nederlaag te bewerken. Al wat aan artillerie nog voorhanden en beschikbaar is, snelt vooruit, komt bij la Haie Sainte in batterij, en opent vandaar een verdelgend vuur op de hoofdstelling der bondgenooten, om daardoor de werking der andere wapens voor te bereiden; veertien bataillons der oude garde hebben zich in twee diepe kolonnes geschaard, gereed om snel de ruimte te doorloopen, die hen van den vijand scheidt, en zich met de bajonet op dien vijand te werpen; wat van d'Erlon's en Reille's divisiën beschikbaar is, zal, regts van de garde, dien aanval ondersteunen; achter dat voetvolk ziet men de blinkende helmen van eene sterke linie kurassiers, die de nederlaag des vijands moet voltooijen; Ney, de geduchte oorlogsman, zal in persoon die aanvalsko-
{==572==} {>>pagina-aanduiding<<}
lonnes aanvoeren, en vooraan, bij de beerenmutsen der grenadiers, ziet men een maarschalk van Frankrijk te voet, met getrokken degen, gereed om als de minste soldaat zich in het strijdgewoel te mengen. - Eene groote sterkte heeft die magt, waarop Napoleon's laatste hoop is gebouwd; met veel minder middelen had de Fransche Keizer eenmaal, bij Montmirail, de Russische en Pruissische legerscharen doorgebroken en voor zich doen verstuiven; - maar hier te Waterloo was de kans der zege veel minder groot, daar men reeds in de verte Ziethen's kolonnes het slagveld zag naderen, en Bulow nogmaals zijne bataillons tegen Planchenoit aanvoerde. De komst der Pruissen maakte den toestand bijna hopeloos, en de Fransche legerscharen werden niet meer bezield door de verwachting der overwinning.
Wanneer, bij de barbaarsche volksspelen der Romeinen, de kampvechters het strijdperk binnentraden, waar weldra hun bloed bij volle stroomen zoude vloeijen, dan waren zij gewoon eene laatste hulde toe te brengen aan dien Keizer, die daar als een ongevoelige getuige van hun lijden en sterven voorzat: ‘Cezar, de ten dood gewijden groeten u!’ Ook Napoleon's ter dood gewijde bataillons vergaten in hun laatsten strijd den gebieder niet, die hen zoo dikwijls ter zege had gevoerd; voor hen bestond de hoop op het behalen eener overwinning niet meer; de oude krijgers voorzagen, dat zij eene nederlaag te gemoet gingen, dat zij aan eene onwaarschijnlijke kans werden opgeofferd; toch verminderde dit in geenen deele hunne oude, door de jaren beproefde verknochtheid aan den grooten veldheer, en nog eenmaal daverde het ‘leve de Keizer!’ over die velden, welke weldra met de lijken der dapperen bezaaid zouden zijn; - laatst bewijs van trouw en heldengeest, waardige bekrooning van eene loopbaan van roem en zelfopoffering, die den naam der fiere keurbende eene onvergankelijke plaats in de geschiedenis heeft doen verwerven.
De hoofden der bondgenooten zien het onweder, dat hen dreigend nadert, en spannen alle middelen in om het af te wenden, en dien vreesselijken schok te wederstaan, die denkelijk 's vijands laatste poging zal zijn. Nóg zijn de Pruissen niet op het slagveld gekomen, Bulow's legercorps uit-
{==573==} {>>pagina-aanduiding<<}
gezonderd, dat op eenen grooten afstand van Wellington's legerscharen strijdt; en die verzwakte en uitgeputte scharen moeten alleen het hoofd bieden aan de keizerlijke garde. Het midden, het gedeelte tusschen de beide wegen, is het punt van aanval, en dáár worden de strijdkrachten der bondgenooten, zooveel het kon, bijeengetrokken. Al wat er aan geschut voorhanden is, vereenigt zich en opent een hevig vuur op de bij La Haie Sainte geplaatste Fransche artillerie. De ruiterbrigade van Vivian, nagenoeg de eenige, die nog weinig of niets had geleden, wordt nog achter den linkervleugel gelaten, om het daar staande, geheel ontredderde voetvolk eenige kracht bij te zetten; maar zoodra de komst van Ziethen's legercorps op dien linkervleugel alle vrees voor eenen aanval heeft doen verdwijnen, moet Vivian met zijne huzaren tot versterking van het midden oprukken; achter dat midden staat reeds de dragonderbrigade van Van de Leur, die vroeger ook op den linkervleugel was geweest. Chassé's divisie rukt digter op, en zijne artillerie, door Van der Smissen aangevoerd, komt voor in de slaglinie in batterij, om de batterijen der Britten te ondersteunen, die reeds gebrek aan munitie hebben. Oranje plaatst zich bij dat gedeelte der stelling, dat onmiddelijk ten noorden van La Haie Sainte is, en waar Brunswijksche en Nassausche bataillons den vijand afwachten; Wellington zelf stelt zich meer westelijk, daar, waar Maitland's brigade, in eene verlaging van den grond geplaatst, de naderende Fransche kolonnes door een plotseling optreden wil verrassen.
Kort is die laatste strijd, maar bloedig, maar gekenmerkt door groote dapperheid, zoo aan de eene als aan de andere zijde. Op den regtervleugel der Franschen dringen de bataillons van D'Erlon of Reille, ten noorden van de hoeve La Haie Sainte, in de stelling der bondgenooten door; Brunswijksche bataillons gaan hun te gemoet, maar worden zoodanig geteisterd door het vuur der sterke tirailleursliniën, die de Fransche kolonnes voorafgaan, dat die bataillons in verwarring de wijk nemen. Oranje, getuige van de nederlaag, wil haar herstellen, en voert, in persoon, een bataillon der Nassauers van Kruze tegen de Fransche kolonnes aan; maar ook dat bataillon is niet bestand tegen het hevige

{==574==} {>>pagina-aanduiding<<}
geweervuur des vijands en gaat terug. De prins wendt zich oogenblikkelijk tot de andere bataillons der Nassauers, en geleidt die nogmaals, met groote dapperheid, tegen Napoleon's troepen; maar op dat oogenblik wordt de vorstelijke aanvoerder door een vijandelijken geweerkogel getroffen, en het wonden van dien held, het hevige geweervuur, door de Fransche tirailleurs op de Nassausche bataillons gerigt, maakt zulk een indruk op die bataillons, dat zij in overhaasting van het slagveld willen vlugten en slechts tegengehouden worden door de paarden van Van de Leur's achter hen staande dragonders. Kruze's bataillons bestonden uit oude, uitmuntende soldaten; maar ook de beste troepen kunnen hunne oogenblikken van zwakheid hebben, en hij, die dit betwist, is geheel vreemd aan de studie en ondervinding des oorlogs. - Die nederlaag der Brunswijkers en Nassauers kon misschien de slaglinie der bondgenooten hebben doen doorbreken, wanneer niet de gelijktijdige aanvallen op andere gedeelten dier slaglinie geheel waren afgeslagen.
Links van die magt, welke tegen den prins van Oranje streed, rukte de eerste kolonne der garde voort; aan hare linkerzijde, maar op eenige honderd passen meer achterwaarts, gevolgd door de andere kolonne dier keurbende. De Engelsche batterijen en de Nederlandsche batterij van Krahmer openen een hevig vuur op die eerste kolonne der garde, die, desniettegenstaande, onverschrokken den marsch voortzet en de stelling bereikt, ter plaatse waar Maitland's gardebrigade is opgesteld. Die Britsche infanterie, in eene verlaging van het terrein staande, is voor het oogenblik onzigtbaar voor den vijand, zoodat Napoleon's garde, toen zij de hoogte bereikt, geen troepen voor zich ziet, en meent de doorbreking der vijandelijke slaglinie voltooid te hebben. ‘Op, garde! val aan!’ zijn de korte woorden, waarmede Wellington zijne dapperen in beweging brengt. Maitland's brigade, op vier gelederen diepte geschaard, om te beter eenen mogelijken aanval der Fransche ruiterij te wederstaan, verrijst eensklaps uit de diepte, vertoont zich aan den verbaasden vijand, en opent van nabij een moorddadig geweervuur op de kolonnes van Napoleon's garde. Die kolonnes, reeds verzwakt door de verwoestingen, welke

{==575==} {>>pagina-aanduiding<<}
het geschutvuur der bondgenooten in hare rijen hebben aangerigt, zijn niet in staat dien nieuwen schok te wederstaan; en toen Maitland's brigade daarop met geveld geweer ten aanval vooruitrukt, deinzen de Fransche bataillons in verwarring terug, de kampplaats met tal van hunne dooden bezaaid achterlatende.
De zegevierende Britten dalen nu verder de heuvelkling af, om den geslagen vijand te vervolgen. Maar te midden van den kruiddamp ontdekken zij eensklaps de tweede kolonne van Napoleons garde; en - zoo snel afwisselend zijn op het slagveld zege en nederlaag, geestdrift en ontmoediging - het verrassende gezigt van dien nieuwen vijand doet den moed der overwinnaars bezwijken, en op hunne beurt nemen zij, in overijling en wanorde, de wijk naar de eerst door hen bezette stelling, door dien aan vlugt gelijkenden terugtogt ook verwarring brengende bij de Nederlandsche bataillons van d'Aubremé, die achter hen waren geplaatst.
De tweede kolonne van Napoleon's garde blijft met dapperheid hare aanvallende beweging voortzetten, en nadert de plaats, waar de Engelsche brigade van Adam en de overgeblevene Engelsche bataillons van Alten geschaard zijn. De Britsche infanterie ontvangt den vijand met een krachtig geweervuur; te gelijkertijd rukt de Nederlandsche rijdende batterij van Krahmer een paar honderd passen vooruit, en maait met hare kartetsen geheele rijen des vijands neder. Chassé heeft de brigade Detmers in eene geslotene kolonne zamengetrokken, en haar met korte, nadrukkelijke woorden tot pligtsbetrachting aanmanende, doet hij haar, met den stormpas, tegen de linkerzijde der Fransche kolonnes oprukken. Van Thielen, de dappere bevelhebber van het zesde militie-bataillon, sneuvelt; maar met geestdrift blijven de Nederlandsche troepen voorwaarts gaan, en hun koene aanvoerder heeft het geluk, den door het geweeren kartetsvuur reeds zoo geschokten vijand voor de bajonetten zijner soldaten te zien wijken. De tweede kolonne der garde ondergaat het lot der eerste. - Op dit oogenblik verkondigt het geschutvuur aan de linkerzijde van Wellington's slaglinie, dat Ziethen eindelijk op het slagveld is

{==576==} {>>pagina-aanduiding<<}
gekomen, en dat de nederlaag des Franschen Keizers onherroepelijk is beslist.
Nu is de kracht des vijands geheel gebroken, het gevaar voor de bondgenooten geweken, hunne zege niet twijfelachtig meer. Vivian's ruiterbrigade, door de komst der Pruissen op Wellington's linkervleugel niet langer noodig, is naar het midden der slaglinie gesneld; die ruiterij is nu aan het hoofd der algemeene aanvallende beweging, door Wellington verrigt met de troepen, die nog het minst aan strijdvaardigheid hebben verloren; onder die troepen vindt men Chassé's divisie en de overgebleven gedeelten der Nederlandsche ruiterij vermeld, waarvan onder anderen Boreel's regiment, het zesde huzaren, bij den aanval op de Fransche infanterie, nog gevoelige verliezen leed. Dat voortrukken van Wellington's legermagt wordt bijzonder begunstigd door den gelijktijdigen aanval, dien Ziethen toen op den regtervleugel van Napoleon's slaglinie deed, en door Bulow's aanval op Planchenoit. Dat dorp wordt na een bloedigen strijd, na een dapperen wederstand, genomen, en Duhesme, de aanvoerder van Napoleon's jonge garde, vindt daar den dood.
Nog eenmaal tracht Napoleon den voortgang van de zegevierende legers der bondgenooten te stuiten. Bij Rossomme plaatst zich het laatst overgebleven regiment zijner garde in een carré, om tot een steunpunt te dienen, waarbij zich de geslagene deelen kunnen herzamelen; maar te vergeefs; de nederlaag is te groot geweest, de verwarring te algemeen; het eene corps voor, het andere na, ontbindt zich, en de stroom der vlugtelingen, door niets meer te weêrhouden, verspreidt zich over het slagveld en neemt telkens toe in uitbreiding. Men wil, dat de Keizer toen, alle hoop op de zege vervlogen ziende, ten minste een eerlijken krijgsmansdood wilde sterven, en zich werpen in het carré der garde, dat laatste overblijfsel zijner dappere keurbende, dat daar nog alleen stond, als de enkel overeind gebleven zuil van een verwoesten tempel; men wil, dat Soult en andere volgelingen van Napoleon hunnen gebieder, bijna met dwang, van dit wanhopig voornemen hebben doen afzien, en hem in hun midden nemende, spoorslags met hem van het slagveld zijn gevloden. Hebben zij wèl gedaan?

{==577==} {>>pagina-aanduiding<<}
Was het dan niet beter, eene zoo schitterende loopbaan te besluiten met den roemvollen dood op het slagveld, dan jaren lang, gekluisterd aan eene rots, te midden der wereldzee, als gevangene weg te kwijnen?
Terwijl dus de Fransche Keizer, voor het eerst zijns levens, als vlugteling het slagveld verliet, en zijn wit beschuimd ros hem in snelle vaart naar Frankrijk terugvoerde, waren de laatste overblijfselen zijner garde, met de wapenen in de hand, roemvol gevallen; roemvol, onverschillig of die vermaarde woorden: la garde meurt et ne se rend pas, al dan niet zijn uitgesproken; want woorden, hoe verheven ook, kunnen niet opwegen tegen daden, en de daden verdienen hier hoogen lof. Bij hun gelijktijdig vooruitrukken, ontmoetten zich de beide legerhoofden der bondgenooten bij Rossomme, en begroetten zich daar als overwinnaars. Blücher's minder vermoeide legermagt nam toen de vervolging op zich, en voerde die uit met eene krachtdadigheid, die den vijand nergens rust of duur liet; die nergens een oogenblik van herademing toeliet, om de wanorde te herstellen; maar die, door het rusteloos natrekken des vijands, de verwarring al meer en meer vergrootte, en een aantal soldaten, geschut en bagaadje in handen der overwinnaars deed vallen. Het is eene erkende waarheid, dat het voordeel eener overwinning slechts voor een gedeelte op het slagveld wordt verkregen, maar voor het grootste gedeelte de vrucht is van de krachtige vervolging des geslagenen vijands. Het voorbeeld van den slag van Waterloo strekt weder ten bewijze van die waarheid; op het slagveld zelf waren de verliezen der beide partijen niet zeer ongelijk, van ieder tusschen de 25 en 30,000 man; maar bij den terugtogt verloor het Fransche leger zoo veel aan gevangenen, zooveel aan geschut, munitie en wat kracht en sterkte aan een leger geeft, dat men gerust kan aannemen, dat dit leger door de nederlaag bij Waterloo zoo goed als vernietigd was.
De oorlog was door die nederlaag bij Waterloo geëindigd. De verbondene legers drongen oogenblikkelijk Frankrijk binnen; en hoezeer het aan de magt van Grouchy gelukt was, zonder verlies uit de Nederlanden te ontkomen, zoo was er evenwel niet aan te denken, om daarmede de heir-
{==578==} {>>pagina-aanduiding<<}
scharen van Blücher en Wellington tegen te houden, veel minder die sterke magten der bondgenooten, die tegelijkertijd den Rijn overgingen en op Parijs trokken. De tweede troonsafstand van Napoleon, de onderwerping van Frankrijk, het herstel der Bourbons, zijn de regtstreeksche en onvermijdelijke gevolgen geweest van de overwinning bij Waterloo.

Wij hebben in de voorgaande bladen eene oppervlakkige, onvolledige schets gegeven der krijgsgebeurtenissen van 1815. Het doel, dat wij daarmede beoogden, was, voornamelijk, de aandacht onzer landgenooten te vestigen op eenen kampstrijd, zoo roemrijk, zoo grootsch, zoo episch, dat, daaraan deel te hebben genomen, schier voor een adelbrief kan gelden; dat, bij dien strijd een vader of broeder of maag te hebben verloren, schier met dezelfde eer omgeeft, die de roemrijke dood van martelaars voor Godsdienst of vrijheid op hunne verwanten en nakomelingen doet afstralen. De geschiedenis heeft misschien geen tweede voorbeeld van zoo gewigtige, onvergetelijke gebeurtenissen in zoo korten tijd volbragt; en het eenvoudige, onopgesmukte verhaal der kampstrijden bij Ligny, Quatre-Bras en Waterloo, levert even schitterende wapenfeiten op, doet het hart evenzeer van oorlogsdrift branden, als de heldenzangen van den ‘Ilias’ of van de ‘Niebelungen’ daartoe vermogend zijn. Waterloo is ons mogelijk nog te veel nabij; de helden, die daar streden, zijn mogelijk nog te veel onze tijdgenooten, om het grootsche hunner verrigtingen geheel naar waarde te doen schatten; maar van jaar tot jaar komen wij toch meer tot de erkentenis van dat grootsche; al meer en meer verkrijgt die gebeurtenis voor ons de majesteit der Geschiedenis, en wanneer zij eenmaal geheel zal zijn omgeven door het halfdonker van het verledene, dat al, wat minder beduidend en minder belangrijk is, voor het oog verbergt, en alleen zigtbaar laat wat groot is en reusachtig, - dan zullen wij tot de erkentenis komen, dat in de jaarboeken der menschheid zel-
{==579==} {>>pagina-aanduiding<<}
den gebeurtenissen meer verdienen aan de vergetelheid onttrokken te blijven, dan de gebeurtenissen van 1815.
En men werpe ons hier niet tegen, dat die strijd bij Waterloo daarom geen regt heeft, bij ons in zoo vereerende herinnering te blijven, omdat de hoop, die de volkeren tijdens dien strijd koesterden, niet is verwezenlijkt geworden; omdat de aan Europa toegezegde vrijheid is achterwege gebleven; omdat wèl Napoleon is gevallen, maar niet de willekeur en dwingelandij van Napoleon; omdat men dus eigenlijk slechts van onderdrukkers heeft gewisseld, en, zoo als de Engelsche zanger zegt, ‘de leeuw heeft overwonnen, alleen om aan wolven hulde te bewijzen.’ Men werpe ons dit niet tegen; want die tegenwerping, hoe vaak ook aangevoerd, is toch valsch en overdreven.
Laat het zijn, dat de droombeelden van vrijheid en volksgeluk, die men zich tijdens den strijd van Waterloo voorspiegelde, niet alle zijn verwezenlijkt, en dat vele der beloften van de hoofden der volkeren op de onwaardigste wijze zijn verbroken geworden; - schande over hen, die zich schuldig hebben gemaakt aan zulk eene trouweloosheid! - Maar dit doet niets af ten aanzien van het edele en grootsche der zelfopoffering van de mannen, die bij Waterloo streden en vielen; want zij, die dit deden, hadden de vaste overtuiging, dat zij voor eene goede zaak de wapenen voerden, en dat hun moed de heerlijkste vruchten zou dragen voor latere geslachten.
Bovendien stelt men de zaak eenzijdig en overdreven voor, wanneer men beweert, dat Europa, door Napoleon's val, slechts van onderdrukkers heeft gewisseld; dit moge waar zijn voor sommige landen, het is niet waar voor andere; het is, in het bijzonder, niet waar voor Nederland. Wij leven thans, Goddank! in een vrij land, waar de wetten iederen burger tegen onderdrukking waarborgen, waar geen vreemde landvoogd ons door den druk der belastingen uitmergelt, of onze zonen ten oorlog roept, om, in ver verwijderde gewesten voor eene geheel vreemde zaak hun bloed te storten; wij spreken weêr onze eigene taal; wij volgen weêr onze oude zeden en gewoonten; de Godsdienst onzer voorvaderen blijft weêr de onze; wij doen onze roemrijke vlag

{==580==} {>>pagina-aanduiding<<}
weêr op de verste zeeën wapperen; wij zijn weêr Nederland, een onafhankelijk op zich zelf staand land, geen wingewest van een vreemd rijk. Zie, dat zijn zegeningen, die wij aan de overwinning van Waterloo te danken hebben; zonder die overwinning zou Napoleon weêr over ons land heerschen; en wel moet hij kort van geheugen zijn, die vergeten is, met hoeveel harde onderdrukking die overheersching eenmaal gepaard ging.
Laat ons hier, in het voorbijgaan, aanmerken, dat de tegenwoordige tijd over het geheel te gunstig is in zijn oordeel over den Franschen Keizer. Verblind door zijne uitstekende hoedanigheden, door de groote daden, die hij heeft verrigt, door het geniale, dat in al zijne handelingen doorstraalt, ziet men het verkeerde, het slechte van die handelingen niet in; men vergeet, dat, wanneer zijne heerschappij al een verstandig despotismus is geweest, het toch een despotismus was, dat alle vrije ontwikkeling van den menschelijken geest tegenging, en de wereld tot eene diepe slavernij voorbereidde; men vergeet, dat, al was wreedheid geen karaktertrek des Keizers, hij toch, tot bereiking van het doel, dat hij beoogde, weinig schroomvallig was in de keus der middelen; dat hij bij zijne onregtvaardige oorlogen het bloed van tallooze offers heeft doen storten, en zelfs zich meer dan eenmaal geschandvlekt heeft door regterlijke moorden, de afschuwelijkste van allen, omdat zij tot dekmantel nemen wat den menschen eerbiedwaardig is en heilig. Dat alles zien die onbepaalde bewonderaars van Napoleon over het hoofd; de onmetelijke val des Franschen Keizers heeft hen zoo getroffen, dat dit in hun oog al het kwade, dat hij bedreef, uitwischt; zij zijn de hovelingen van het ongeluk geworden; maar die zelfde grootmoedige harten, die voor den gevallen Cezar wierook branden, zouden denkelijk zijne verklaardste vijanden en bestrijders zijn geweest, hadden zij den overheerscher gekend in den zonneglans van het geluk en omgeven door al zijne magt en grootheid.
De gebeurtenissen van 1815 zijn ook daarom belangrijk, omdat zij een juist inzigt geven in het wisselvallige, dat de oorlogshandelingen aankleeft, en aantoonen, hoe meerder of minder beleid der bevelhebbers op die handelingen den ge-
{==581==} {>>pagina-aanduiding<<}
wigtigsten invloed uitoefent. De staatsman, die in 1848 de oorzaak of het voorwendsel was van den val van het Fransche koningsschap, noemde eenmaal, in eene zijner welsprekende redevoeringen, den oorlog, ‘un jeu sanglant du hasard et de la force;’ - nooit heeft een uitstekend man mogelijk valscher stelling geuit, dan Guizot, toen hij die woorden sprak. Neen, de oorlog is geene handeling, waarin alleen het geweld of het blinde toeval de beslissing aanbrengen; hij, die zoo iets beweert, heeft nooit een van Napoleon's meesterlijke veldtogten bestudeerd; hij heeft nooit daarbij opgemerkt, hoeveel er van den bevelhebber afhangt, en hoe de leiding van één mensch den toestand van zaken geheel van gedaante kan doen veranderen. Ook hier, bij die gebeurtenissen van 1815, kan men zien, welk een onmetelijk verschil het maakt, of men aanvoerders heeft, zoo als Oranje, zoo als Perponcher, die verstand en doorzigt genoeg bezitten om uit zich zelven te handelen, of bevelhebbers, zoo als Ney en Grouchy, die niets anders kunnen, dan letterlijk en onverstandig opvolgen wat hun wordt gelast. Het is een verderfelijk dwaalbegrip, soms door bekrompenheid en drieste onkunde voorgestaan, dat studie en kennis voor den krijgsman meer nadeelig dan voordeelig zijn, en dat, hoe minder hij zijn geest heeft geoefend, hoe beter hij geschikt zal zijn tot de uitvoering van wat hem wordt voorgeschreven. Ook de veldtogt van 1815 bewijst de onwaarheid dier bewering. Had Wellington toen zulke onderbevelhebbers gehad, niet gewoon te denken, maar alleen gewoon om als lijdelijke werktuigen dátgeen uit te voeren wat bevolen wordt, dan waren de bondgenooten in dezen kamp de overwonnenen geweest, en Europa was weêr onder 
Napoleon's gebied gekomen.
Achttien honderd vijftien moet ook daarom bij ons in herdenking blijven, omdat Neêrland's krijgsroem een nieuwen luister van de gebeurtenissen van dat jaar heeft ontvangen. Verre van ons, om uit blinde gehechtheid aan ons Vaderland, uit bekrompen patriotismus, eene overdrevene en onware voorstelling te geven van wat de Nederlanders in 1815 hebben gedaan; verre van ons vooral, om door een onwaar verhaal den roem onzer landgenooten te ver-
{==582==} {>>pagina-aanduiding<<}
heffen, ten koste van den roem der bondgenooten, die met ons tegen Napoleon streden. Neen, laat ons billijk, laat ons waar zijn; laat ons vrijuit erkennen, dat van de legermagt, die den Franschen keizer bestreed, slechts een klein gedeelte uit Nederlanders bestond, en dat dus minder aan ons, dan aan onze bondgenooten, de eer der overwinning toekomt; laat ons de groote verdiensten huldigen van die Pruissen, die met zoo veel dapperheid te Ligny streden en met zoo veel volharding, twee dagen na de daar geleden nederlaag, hun vijand weêr opzochten; van die Britsche en Duitsche bataillons, die onder Wellington's aanvoering, zoo te Quatre-Bras als te Waterloo, een moed betoonden, boven allen lof verheven. Maar, regt doende aan anderen, moeten wij ook jegens ons zelve niet onbillijk zijn, en wij mogen en moeten met waarheid zeggen, dat ook ons aandeel aan de in 1815 behaalde zege groot en belangrijk is geweest. Het waren Nederlandsche bevelhebbers, het was Oranje, het was Perponcher, die de vereeniging van Wellington's leger bij Quatre-Bras bewerkten en daardoor de Pruissische krijgsmagt, den 16den Junij, voor eene geheele vernieling hebben behoed; het was eene Nederlandsche divisie voetvolk, met weinig geschut en zonder eenige ruiterij, die uren lang aan Ney's geduchte overmagt het hoofd bood, en daardoor de andere divisiën van Wellington tijd gaf om Quate-Bras te bereiken; het was een Nederlandsch vorst, die op het slagveld van Waterloo de voornaamste steun was van den Britschen veldheer, 
en dáár het bevel voerde, waar de woede der vijandelijke aanvallen het hevigst was; het was Nederlandsche ruiterij, die te Waterloo, meer dan eenmaal, zich met den vijand mat, en meer dan eenmaal overwinnend uit dien kamp terugkeerde; het was het geschut der Nederlanders, dat in de rijen van Napoleon's lijfwacht zoo groote verwoestingen aanrigtte; het waren de Nederlandsche bataillons van Chassé, die in den kamp tegen de laatste aanvalskolonne dier lijfwacht overwinnaars bleven. - Dat alles zijn feiten, die niet geloochend kunnen worden; op dat alles kunnen wij ons met regt beroemen; en wanneer soms de vreemdeling, in zijn verwaten overmoed, dien roem wil ontkennen, en ons aandeel aan den

{==583==} {>>pagina-aanduiding<<}
gevoerden strijd gering en onbeduidend heeten, dan kunnen wij, om hem voor altijd te logenstraffen, verwijzen op de verliezen, door ons in dien strijd geleden; wij kunnen de getallen opgeven van hen, die daar zijn gevallen; wij kunnen de Nederlandsche bevelhebbers noemen, die daar, met de sabel in de vuist, een glorievollen dood hebben gevonden. Groot is de roem onzer bondgenooten, maar ook ons komt de eer der zege toe; ook wij hebben talrijke offers daarvoor gebragt; en de velden van Braband zijn niet minder besproeid geworden door het bloed der Nederlanders, dan door dat van Britten, Duitschers en Franschen.
Vooral moeten wij 1815 herdenken, omdat toen de heldenmoed van een onzer vorsten op de schitterendste wijze heeft uitgeblonken.
Willem de tweede is niet meer, en in den grafkelder te Delft is zijn gebeente bij dat zijner vaderen verzameld. Hij behoort der geschiedenis toe, en niet aan onze onbedreven hand is het gegeven om de veder van Clio op te nemen; niet aan ons is het vergund om een oordeel over hem uit te brengen; de stand, waartoe wij behooren, verbiedt ons evenzeer de gebreken onzer vorsten te vermelden, als uit laffe vleizucht hen voor te stellen als toonbeelden van alle volmaaktheid. Maar dát ten minste mogen wij zeggen, zonder ons aan vleijerij schuldig te maken, dat Willem de tweede eenen heldenmoed bezat, zijne groote voorvaderen waardig; dat op het slagveld niemand, met meer koenheid dan hij, gevaar en dood wist te braveren; en dat de dapperheid, door de Nederlanders in 1815 betoond, voor een goed gedeelte was te danken aan de geestdrift, welke de verhevene zelfopoffering van den vorstelijken aanvoerder bij hen deed ontgloeijen. Een ander zegge, wat Willem de tweede is geweest als vorst en als mensch; wij zeggen, wat hij was als oorlogsman; wij zeggen, dat hij, als zoodanig, in het dankbaar aandenken van Nederland moet blijven leven. En dit heeft ook plaats; alom is het in Nederland bekend, wat Willem de tweede in 1815 voor het Vaderland heeft gedaan; tot in de schamele woning des eenvoudigen landmans is zijn krijgsroem doordrongen; en zijn bloed, in de velden van Waterloo vergoten, geeft hechtheid en sterkte

{==584==} {>>pagina-aanduiding<<}
aan den band, die Nederland met het stamhuis van Oranje verbindt.
Wij hebben in de laatste tijden veel gelezen en gehoord over het regt van souvereiniteit, dat het huis van Oranje over ons land zoude toekomen. Wij hebben dat regt hooren verklaren, wijzigen, uitbreiden, inkrimpen, verdedigen of ontkennen, al naarmate van de verschillende inzigten der redenaars of schrijvers, die daarover handelden. Wij moeten ronduit erkennen, dat alle die dikwijls met geleerdheid en welsprekendheid gevoerde twisten ons vrij overbodig zijn voorgekomen; dat bij ons het behandelde punt nooit twijfelachtig is geweest; dat bij ons, even als bij de overgroote meerderheid onzer landgenooten, het denkbeeld geen ingang kan vinden, dat de oppermagt over een geheel volk ooit het eigendom zoude kunnen wezen van een enkel mensch of van een enkel geslacht; en dat wij, integendeel, nog eenvoudig genoeg zijn om te gelooven, dat een volk zijne regeerders kiest, zoo als dit het meeste met zijn welzijn overeenkomt, daarbij den stelregel in acht nemende, die reeds de stelregel was onzer vaderen, in hunnen kamp tegen Philips II: ‘dat het volk niet om den vorst, maar de vorst om het volk geschapen is’ (Plakaat der algemeene Staten van 26 Julij 1581). Wat men ons verkondigt van het Goddelijk regt der vorsten, dat begrijpen wij niet.
Maar wat wij wèl begrijpen, is, dat een stamhuis zulke groote, uitstekende, langdurige diensten aan een volk kan bewijzen, dat het daardoor dit volk met den sterken band der dankbaarheid aan zich verbindt, zoodat het, als het ware, niet anders dan natuurlijk en regtmatig wordt, de hoofden van dat volk, zoo veel mogelijk, uit dat stamhuis te kiezen. Ziedaar, naar ons inzien, wat bij ons den hechtsten grondslag uitmaakt, waarop het huis van Oranje zijne aanspraken op de oppermagt kan vestigen. Die aanspraken moeten zich nooit gronden op een in nevelen en duister gehuld goddelijk regt, altijd stuitend voor een volk als het onze, dat gezond verstand heeft, gevoel van eigen waarde en afkeer van knechtelijke onderwerping; maar die aanspraken moeten gegrond zijn op de vele

{==585==} {>>pagina-aanduiding<<}
diensten, die het huis van Oranje den lande heeft bewezen, op den luister, dien de groote daden der leden van dat huis op ons hebben doen afstralen, op de eeuwenlange verbinding van Neêrlands geschiedenis met die der Oranje's, van Neêrlands welzijn en roem met het welzijn en den roem van dien vorstenstam.
De afstammeling van dat geslacht van helden en groote mannen kan altijd aanspraak maken op onze verkleefdheid; de verdiensten zijner vaderen pleiten voor hem. Hij telt onder zijne voorouders dien Willem den Eersten, wiens naam, de geheele wereld door, nog wordt geëerbiedigd, als de naam van een verheven martelaar voor de edelste zaak; dien Maurits, den grootsten oorlogsman van zijnen tijd, die in de zandige duinen van Nieuwpoort de vlag van het trotsche Spanje voor zijne standaards zag buigen; dien Frederik Hendrik, den stedenwinnaar, die in zijne belegeringen den krijgsroem van een Cezar heeft geëvenaard; dien Willem den Derden, den onsterfelijken kampvechter van de vrijheid van Europa, wien Nederland huldigt als zijn redder, Engeland als zijn bevrijder; dien Friso, die met zoo veel dapperheid op het slagveld van Malplaquet de Fransche legerscharen te gemoet vloog; dien lateren Willem den Tweeden, die aan Ney bij Quatre-Bras het hoofd bood, en door zijnen uitstekenden moed zoo veel bijbragt tot Napoleon's nederlaag te Waterloo; - om niet te gewagen van zoo veel andere leden van dat geslacht, die den staat in de raadzaal of in het oorlogsveld hebben gediend, door hunne wijsheid het heil van het land hebben bewerkt, of het harnas met hun bloed hebben roodgeverwd in den strijd tegen Neêrland's vijanden. Hij, die zulke mannen onder zijne voorouders telt; hij, die even als die voorouders, eenen heldengeest in zich voelt blaken, en even als zij, bereid is, om zich met hart en ziel aan Nederland aan te sluiten, en aan het welzijn en den roem van dat land, de zorg zijner dagen, de rust zijner nachten, zijn bloed, zijn leven te offeren, - hij kan er gerust op rekenen, dat het Nederlandsche volk zich niet van hem zal afkeeren, maar zich met geestdrift om hem zal scharen, en hem zal huldigen en eerbiedigen als een regtmatig opperhoofd.

{==586==} {>>pagina-aanduiding<<}

Willem de Tweede, toen hij bij Quatre-Bras en Waterloo met zoo veel onverschrokkenheid het staal en het vuur des vijands braveerde, en de zege kocht ten koste van zijn over het slagveld stroomend bloed, - Willem de Tweede heeft daardoor aan zijn stamhuis eene nieuwe aanspraak gegeven op onze dankbaarheid en trouw, en den band versterkt, die zijn geslacht aan Nederland verbindt.

Breda, 5 Julij 1850.
w.j. knoop.





{==587==} {>>pagina-aanduiding<<}

De Scheikunde en het Mikroskoop.

Dr. Mark-Aurel Hoefle, De Scheikunde en het Mikroskoop aan het ziekbed. Eene bijdrage tot de geneeskundige herkenningsleer, voor den Nederduitschen lezer bewerkt door Dr. Henry Riehm. Met een woord tot inleiding van den Hoogleeraar Dr. J. van Geuns. Utrecht, C. van der Post, Jr. Amsterdam, C.G. van der Post. 1850.

Het mag voorzeker een aangenaam verschijnsel heeten, wanneer wij zien, hoe van jaar tot jaar nieuwe vorderingen op het gebied der wetenschappen gemaakt worden, maar nog aangenamer is het, zoo die vorderingen hare toepassing verkrijgen tot heil der menschheid; wanneer de verkregene kennis, die noodwendig het eigendom van slechts weinigen moet blijven, tot nut van het algemeen wordt aangewend; elke poging, die daartoe kan strekken, zal ieder menschenvriend daarom hoogst welkom zijn; maar wanneer men eenmaal op die hoogte is gekomen, is het niet ongepast naar den afgelegden weg terug te zien en zich te herinneren, welke tijdperken de wetenschap in hare ontwikkeling is doorgegaan. Het is eene bijdrage tot de geschiedenis van den menschelijken geest, die niet minder geschikt is om onze hoogste belangstelling te wekken, dan die van ons ligchaam en van de voorwerpen, die in de zigtbare natuur ons omringen.
De laatste oorzaak van de ontwikkeling der wetenschappen is in de onveranderlijke rigting gelegen, die de men-
{==588==} {>>pagina-aanduiding<<}
schelijke geest van den aanvang af heeft verkregen; maar gelijk overal, zoo waren ook hier bijzondere middelen noodig om het gewenschte doel te bereiken; deze middelen, die men de naaste oorzaken der wetenschappelijke kennis zou kunnen noemen, zijn zeer onderscheiden. Het eerst heeft de behoefte den mensch aangedreven om de hulpbronnen, die de natuur hem aanbood, te gebruiken, en toen hij die zigtbare natuur daarvoor tot het stoffelijke voorwerp zijner bearbeiding maakte, moest hij wel allengs eenige harer geheimen ontdekken, eenige wetten leeren kennen, die hare eigene werkzaamheid beheerschen. Op dien grond bouwde hij voort en de eene kennis werd hem de bron van honderd andere. Vervolgens kwam er de lust tot onderzoek bij; toen hij eenmaal het genot had gesmaakt van hem, die eene verborgene waarheid heeft mogen ontsluijeren en die daardoor zijnen onvermoeiden arbeid glansrijk bekroond zag, toen ging hij met zijn onderzoek voort; het was nu niet meer de ligchamelijke behoefte, die hem aanprikkelde, maar die van den geest, de onleschbare dorst naar kennis, die zich híer als eene ijdele nieuwsgierigheid, dáar als een wijsgeerig streven naar wetenschap openbaarde. En wat zal ik hier nog bijvoegen? de zucht naar het schoone, de zucht naar rijkdom, toevallige omstandigheden hebben beurtelings wetenschappen gegrondvest of uitgebreid. - Maar, heeft men eens gevraagd, welke vruchten heeft men toch van al dat werk geplukt; zijn die vruchten wel altijd genoegzaam geweest, om den moeitevollen arbeid te beloonen? Is niet menige wetenschap slechts ijdelheid en kwelling des geestes? Voor den oppervlakkigen beschouwer bevatten deze bedenkingen misschien eenige waarheid, maar niet voor hem, die bedenkt, dat elke beschaving des geestes, alleen daarom, dat zij den geest verrijkt, een genot oplevert, dat allen arbeid, hoe moeitevol ook, 
dubbel beloont. Maar er is nog meer; ik geloof, dat elke wetenschap voor haren beoefenaar en voor de geheele maatschappij nog andere, meer stoffelijke voordeelen kan opleveren. Zijn niet de fabrieken gegrond op eene dagelijksche toepassing van de natuurwetten? En de scheepvaart, die andere bron van rijkdom, nog veel belangrijker voor ons Vaderland, wat zou zij wezen zonder

{==589==} {>>pagina-aanduiding<<}
physica, astronomie en metereologie? Wel had men reeds de natuurverschijnselen dienstbaar gemaakt aan de behoeften en belangen der maatschappij, nog vóordat men ze kende, veelmin den grond kon onderscheiden, waarop zij berustten; maar toch, sedert men naauwkeuriger bekend is geworden met de natuurwetten, haren onderlingen zamenhang en de omstandigheden, die haar wijzigen, eerst sedert dien tijd is de industrie met reuzenschreden voortgegaan. En wanneer nu ook nog niet alle wetenschappen dergelijke zigtbare vruchten hebben opgeleverd, mogen wij toch vooronderstellen, dat zij het eenmaal zullen doen, wanneer zij verder aangekweekt en uitgebreid worden. De titel van het hierboven door ons aangekondigde werk zal ons eene treffende bevestiging van deze verwachting kunnen geven. De scheikunde en de mikroskopische wetenschap ziet men daarin hare schatting aan het menschdom betalen, en niet in betwistbare, voor sommigen slechts denkbeeldige vruchten, maar in regtstreeksche voordeelen, waaraan zelfs de materialist geene hooge waarde zal ontzeggen. Twee wetenschappen, zoo verschillend in oorsprong, in ouderdom, in den weg dien zij bewandeld hebben; twee wetenschappen, die geene andere overeenkomst schenen te hebben, dan dat zij beide de natuurkennis van den mensch in verschillende rigting moesten uitbreiden, die twee wetenschappen ontmoeten elkander; hare wegen, hoe uiteenloopend ook oorspronkelijk, komen op éen punt te zamen.... en waar? aan het ziekbed. Daar geven zij elkander als twee zusters de hand, om voor het behoud van hem te waken, die haar sinds eeuwen opkweekte en verzorgde. Zij, die in dommen overmoed alle wetenschappelijke ontwikkeling hoonden, de studie der scheikunde vijandig tegenstonden, die, nog in onze dagen, den beoefenaar van het mikroskoop belachten, wanneer hij van de toepassing van zijn werktuig op de ziektekunde gewaagde, zij hadden niet gedacht, dat, in weêrwil hunner tegenkanting, die wetenschappen in hare 
ontwikkeling zouden voortgaan, de beloofde vruchten langzamerhand voortbrengen en de vijandschap te schande maken, de spotternij doen verstommen, de miskenning overwinnen. - Het zal den lezer van dit Tijdschrift misschien niet ongevallig

{==590==} {>>pagina-aanduiding<<}
zijn, eenige geschiedkundige bijzonderheden, deze beide wetenschappen betreffende, te vernemen, die wij hier, alvorens tot Hoefle's werk over te gaan, kortelijk laten volgen.
In de geschiedenis der scheikunde kan men drie verschillende tijdperken onderscheiden. In het eerste tijdperk ontwikkelde zich deze wetenschap langzamerhand uit de vele behoeften, die het menschdom tot onderzoeken aanzetteden; dit was het tijdperk der wording; in het tweede was zij bedolven onder kabalistische vormen en zinspreuken, en ging zij hand aan hand met de bedriegerijen en hersenschimmen der magie of zwarte kunst: dat was het tijdperk der alchymisten; in het derde eindelijk, waarin wij thans leven, werd zij gegrond op de reeds verkregene kennis der natuur, werden hare waarheden langs eenen proefondervindelijken weg opgespoord en meer en meer tot een zamenhangend geheel aaneengeschakeld: dit is het wetenschappelijke tijdperk der scheikunde.
Het eerste tijdperk, dat welligt niet het minst belangrijke is, wil ik hier schetsen met de woorden van eenen hoogduitschen scheikundige, aan wien ik ook nog eenige geschiedkundige feiten zal ontleenen, om de lotgevallen der scheikunde in de beide volgende tijdperken kortelijk te vermelden 1.
Wanneer eene wetenschap in zulk een naauw verband staat met de behoeften van het menschdom, moet men hare eerste sporen in de werkplaatsen zoeken, waar men aan deze behoeften zocht te voldoen, in de werkplaatsen van den smid, den pottenbakker, enz., en slechts in dezen zin zou men Tubal-Kaïn, den achtsten mensch na Adam, den smeder van ijzer- en koperwerk der H. Schrift, ook den eersten scheikundige kunnen noemen. Toen, met de beginnende beschaving der volken, de behoeften der afzonderlijke personen vermeerderd werden, moesten ook in dezelfde evenredigheid de pogingen verdubbeld worden, om in al deze behoeften te voorzien, zoodat het veld der praktische scheikunde zich aanhoudend uitbreidde. De wetenschappelijke scheikunde behoort uitsluitend tot den nieuweren tijd; zij

{==591==} {>>pagina-aanduiding<<}
werd eerst mogelijk, nadat in het beloop van eeuwen bij de verschillende volken der aarde waarnemingen op het veld der natuurkunde gemaakt, feiten verzameld, waarheden ontdekt waren geworden, die men naar willekeur aanschouwelijk had leeren voorstellen en tot bepaalde doeleinden vereenigen, in één woord, toen men proeven had leeren nemen. De scheikunde is eene ervaringswetenschap, wier taak te allen tijde is geweest, niet van feiten te verzamelen ten gerieve van vooraf gestelde theoriën, maar eene theorie te zoeken voor de ontdekte feiten.
De Chinezen hebben steeds op zich zelve gestaan, en hunne ondervinding kon dus hun alleen ten dienste zijn, zonder op de algemeene beschaving eenigen invloed uit te oefenen. Reeds in overouden tijd is hun de bereiding van verschillende metalen en metaalzouten, van het buskruid, enz., alsmede de vervaardiging en het gebruik der verwen bekend geweest, en in de kunst van papier en porcelein te bereiden, hebben zij eene tot nog toe niet geëvenaarde hoogte bereikt.
Evenmin heeft Indië onmiddelijk iets tot onze kennis bijgedragen, hoewel daar de oorsprong der beschaving te zoeken is, en dit land, in een zeker opzigt, de bakermat der wetenschappen genoemd kan worden. In dit land moeten de menschen, die aan de groote overstrooming, zondvloed geheeten, ontkomen waren en op de keten van het Himalaya-gebergte eene toevlugt gevonden hadden, zich hebben nedergezet, en terwijl Babylonie nog een moeras en Egypte nog onder het water der zee bedolven was, gingen de bewoners van Indië allengs eene meerdere beschaving te gemoet. Dit land, dat na den veroveringstogt van Alexander den Groote slechts door zeer gebrekkige berigten in Griekenland eenigzins bekend was geworden, werd eerst in lateren tijd door de verovering der Engelschen toegankelijker. De bewoners van Indië, de Hindoes, die zich nog altijd als een oorspronkelijk volk voordoen, dat onder vreemde heerschappij zijn vroeger karakter getrouw is gebleven, bezitten schriftelijke, uit overoude tijden afkomstige gedenkstukken, die in eene bijzondere taal, het Sanscritsch (de godentaal), geschreven zijn, eene taal, die volgens het oordeel van des-
{==592==} {>>pagina-aanduiding<<}
kundigen, eene der schoonste en rijkst ontwikkelde der geheele wereld is. In deze taal zijn de godsdienstige leerboeken der Hindoes geschreven. Zij zijn overigens ook niet vreemd gebleven aan de rekenkunde, de natuurwetenschappen, de sterrekunde enz., zonder dat men toch kan zeggen, dat zij daarin groote vorderingen gemaakt hebben. Belangrijker zijn nog de groote kunstmatige kanalen en waterleidingen, uit overouden tijd afkomstig, en de groote, prachtige, naar de schoonste bouworde vervaardigde en ongemeen rijk versierde afgoden-tempels of pagoden, als overgeblevene getuigen van den toenmaligen beschavings-toestand van het volk.
In het oude Egypte, waarheen de kiem der wetenschappen uit Indië was overgeplant, liepen verschillende omstandigheden te zamen, om ze tot eene snellere ontwikkeling te brengen. De buitengewone vruchtbaarheid van den grond liet den inwoners veel tijd over om zich met den geest bezig te houden, en de werkeloosheid, waartoe zij veroordeeld waren, zoo vaak hen de overstroomingen van den Nijl in de steden opsloten, moest de neiging tot nadenken en bespiegegeling in hen aankweeken. En juist die jaarlijksche overstroomingen, die den Egyptenaren behoeften deden kennen, waar andere volken vreemd aan bleven, wekten aan de andere zijde hunne scherpzinnigheid op, en voerden hen tot eene menigte nuttige ontdekkingen. Wanneer het water binnen de oevers der rivier was teruggekeerd, moest aan elk zijn regtmatig eigendom worden aangewezen; vandaar de landmeetkunst, waartoe men kettingen gebruikte, die niet ongelijk zijn aan de tegenwoordige. Daar men de noodzakelijkheid inzag van aan het water eene gemakkelijker afvloeijing te verzekeren, leerde men kanalen graven, enz. Het geloof eener zielsverhuizing, volgens hetwelk de onsterfelijke ziel van den mensch, gedurende 3000 jaren, de geheele dierenwereld zou doorloopen, totdat zij weêr in een menschelijk ligchaam overging, voerde hen waarschijnlijk tot de afgoderij met dieren, en tot de kunst om de lijken van heilige dieren en ook die der menschen te balsemen. Dit leerde hun de ligging en de gedaante der inwendige ligchaamsdeelen kennen, en vandaar dat in Egypte de oor-
{==593==} {>>pagina-aanduiding<<}
sprong der ontleedkunde gezocht moet worden. De voortbrengselen van het rijk der delfstoffen lagen in Egypte voor het onderzoek als het ware bloot, en men kende ze dan ook niet alleen in hunne uitwendige eigenschappen, maar ook, gelijk men thans zou zeggen, aan hunne scheikundige kenmerken. Op de scheikunde legden de Egyptenaren zich in het bijzonder toe, zoodat men zelfs het woord ‘Chemie’ van eenen ouden naam van Egypte 
heeft willen afleiden. Zij kenden de soda, die hun land opleverde, en wisten haar te zuiveren; zij kenden ook de potasch en verkregen haar uit plantenasch, alsmede den kalk, dien zij gebruikten om bijtende potasch voor de zeepbereiding te vervaardigen. Niet minder was hunne kennis van de metalen; de wijzen, waarop zij dezen uit hunne ertsen verkregen, wijken vaak zeer weinig van de thans gevolgde af; vele metaalmengsels gebruikten zij tot het vervaardigen van versierselen, van gereedschappen en wapenen; zij waren bekend met vele metaalverzuursels en andere zouten. De zoogenaamde Egyptische of Hermetische kunst echter, de kunst van Hermes, waardoor men het eene metaal in het andere zou kunnen doen overgaan, was hun vreemd en werd eerst in de middeleeuwen uitgedacht.
De Pheniciërs werden toevallig met de bereiding van het glas bekend, toen eenige hunner kooplieden op het strand eene soort van vuurhaard van salpeter of soda, waarmede hun vaartuig geladen was, bouwden, om hunne spijzen te bereiden, en daarop het gebruikte zout door de hitte van het vuur met het zand tot eene doorschijnende massa te zamen smolt.
Toen in Griekenland de liefde voor de wetenschap ontwaakte, gingen vele mannen, naar wijsheid dorstende, zich in Egypte aan de bron der kennis laven en bragten de verkregene kundigheden in hun vaderland over. Daar vormden zich nu de wijsgeerige scholen in de natuurwetenschappen en zocht men op verschillende wijzen het begrip van stof en van grondstoffen vast te stellen; het aannemen van het water, de aarde, het vuur en de lucht, als vier elementen, stamt van Anaximander af. De scheikundige kennis der Grieken was aan die der Egyptenaren gelijk. Als bewijs hun-
{==594==} {>>pagina-aanduiding<<}
ner vorderingen in de bearbeiding der metalen, herinnere men zich het beeld van den zonnegod, dat als vuurbaak aan de haven van Rhodus was opgerigt. Het was 70 ellen hoog en had vingers van eene mansdikte. Nadat het 56 jaren gestaan had, werd het door eene aardbeving nedergeworpen, en honderd jaren daarna had men 900 kameelen noodig om de overblijfselen te vervoeren. Den Athener Kallias heeft men de ontdekking van den cinnaber, den bouwmeester Kallenikus de uitvinding van het Grieksche vuur toegeschreven. Door de uitbreiding, welke de geneeskunde door Hippokrates verkreeg, werden er afzonderlijke, gedeeltelijk scheikundige werkplaatsen noodig gemaakt voor de bereiding der geneesmiddelen; maar de kennis der oorzaken en de verklaring der scheikundige feiten gingen onder de Grieken geene schrede voorwaarts.
De Romeinen kwamen door de verovering van Griekenland en Egypte met de beschaafdste volken der wereld in aanraking; maar de krijgszuchtige inrigting van hunnen geheelen staat was der wetenschappelijke beschaving niet gunstig. Veelbeteekenend zijn in dit opzigt de woorden van Cato, tot zijnen zoon gerigt: ‘et hoc puta, vatem dixisse, quandocumque ista gens suas litteras dabit, omnia corrumpet!’ Toen, bij het verval van den krijgszuchtigen geest, weelde en zwelgerij de overhand verkregen, kwamen ook de wetenschappen wel weêr een weinig voor den dag, maar meestal in eene slaafsche betrekking, gelijk uit de vele antidota van dezen tijd zou kunnen blijken.
Na den dood van Alexander den Groote en de verdeeling van zijn onmetelijk gebied, hadden zich de wetenschappen in Egypte, onder de regering der Ptolomeën, over eene zorgvuldige aankweeking mogen verheugen; maar de opvolgende verovering door de Romeinen was, gelijk wij reeds boven zagen, voor de beschaving niet gunstig; evenmin was zulks de latere verovering van het land door de Arabieren, wier Khalif Omar van de verbranding der rijke Alexandrijnsche bibliotheek beschuldigd wordt. Ondertusschen werden de Arabieren spoedig van vervolgers in de ijverigste bevorderaars der wetenschappen veranderd. Haroun Al Raschid, de tijdgenoot van Karel den Groote, en zijn zoon

{==595==} {>>pagina-aanduiding<<}
Abdalla Almamon, werden om hunnen ijver in dat opzigt beroemd. Inzonderheid legden de Arabieren zich op de schei- en artsenijbereidkunde toe, en vele namen, in die wetenschappen bekend, Alcohol, Naphtha, enz. verraden hunnen arabischen oorsprong. Onder de Arabieren mag Geber, die in de 8ste eeuw leefde, ongetwijfeld als de grondlegger der scheikunde genoemd worden; hij schreef het oudste scheikundige werk, dat bekend is en de ‘Lumina perperfectionis’ heet. Maar nu begon ook langzamerhand het tweede tijdperk aan te breken.
Reeds lang vóor Geber was er eene dwaling ontstaan, wier oorsprong men nimmer heeft kunnen opsporen, die van de verandering der metalen namelijk en de daarop berustende kunst om goud te maken, als ook van de aanwending eener oplossing van goud, dat in alle vuur-operatiën onveranderlijk was bewaard gebleven, als geneesmiddel in alle ziekten, om het leven te verjongen en grenzenloos te verlengen. Deze wetenschap was sedert de 14de eeuw met den naam van alchymie bestempeld, en, door deze bijvoeging van dat woordje al voor chymie, als eene uitmuntender en geleerder wetenschap aangeduid geworden. Daarom ook is Geber's werk in de toenmalige alchymistische taal geschreven, en de lang voor hem reeds bekende zaken zijn hier verzameld geworden. Het is wel als eene dwaasheid te veroordeelen, het eene ligchaam uit het andere te willen verkrijgen, waarin het niet bevat is; maar dewijl alle metalen uit zwavel en kwikzilver gevormd zijn, zoude men ook, door het afnemen of bijvoegen dezer bestanddeelen, een metaal naar verkiezen kunnen vormen. De hulpmiddelen voor deze kunst waren: de zouten, de aluin, het zwavelzuur, het glas, de borax, sterke azijn en het vuur; de noodige bewerkingen zijn: de calcinatie, de sublimatie, de decantatie, de oplossing, de destillatie, de stremming, de vastmaking en de voortbrenging. Door Geber werden de Arabieren in het praktische deel dier kunst ingewijd, waarom zij zich ook na hem vooral op de alchymie toelegden. Later waren beroemde genees- en scheikundige schrijvers onder de Arabieren: Rhazes, Avicenna, Mesne, Averroës.
Europa, eerst door bandelooze horden van wilde volken

{==596==} {>>pagina-aanduiding<<}
overstroomd, en later onder den geestelijken druk van een ontaard Christendom gebogen, was van alle kunst en wetenschap vervreemd, zoodat er nog alleen in de kloosters eene geringe kennis was overgebleven, en de schrijfkunst zelfs zeldzaam was, die de geestelijke kunst werd genoemd. Eerst toen de Arabieren, die in 711 in Spanje gekomen waren, met de Europeanen in aanraking kwamen en zelfs in Frankrijk doordrongen, maar vooral toen in de 11de eeuw de aanraking tusschen beide volken door de kruistogten vermenigvuldigd was en het vernuft in Europa zich scherpte, om de nieuwe behoeften, die de kruistogten veroorzaakt hadden, te bevredigen, eerst toen konden de kunsten en wetenschappen weder ontwaken. De kloosters, die de verpleging der zieken op zich namen, konden zich nu daarin meer dan vroeger oefenen, en zoo behaalden inzonderheid het Benedictijner klooster te Monte-Cassino en dat te Salerno in Italië grooten roem, daar zij, ten gevolge van hunne ligging, de voornaamste toevlugtsplaatsen voor zieke en verwonde kruisvaarders werden, en daardoor tevens de beroemdste geneeskundige scholen van hunnen tijd. Niet lang daarna werden er in Italië en allengs ook in de overige landen van Europa inrigtingen van onderwijs, universiteiten en academiën gesticht, die de verdere uitbreiding der wetenschappen op zich namen en den teruggang tot de pas ontkomen duisternis onmogelijk maakten.
De scheikunde kwam dan in het alchymistische gewaad, waarin haar de Arabieren gekleed hadden, in Europa en vond daar ijverige beoefenaars, die echter de alchymistische nevelen hoe langer zoo duisterder maakten. Roger Baco, een Engelsche Franciscaner monnik, die in de eerste helft der dertiende eeuw geschreven heeft, was de eerste schrijver over scheikundige onderwerpen in Europa. Aan de ondervinding door proefneming kende hij hooge waarde toe, en geloofde, dat het sommigen scheikundigen daardoor gelukt was, de edele metalen te vermenigvuldigen en hun leven eeuwen lang te rekken. Zijne bewonderaren gingen verder en beweerden, dat hij een hoofd van metaal had gemaakt, dat spreken kon en hem somtijds raad gaf. Overigens

{==597==} {>>pagina-aanduiding<<}
schreef hij, even als andere alchymisten, vaak te eenenmale onverstaanbaar, hetgeen de beoordeeling van zijne kennis niet gemakkelijk maakt. Men zeide, dat hij ook een poeder had uitgevonden, waarmede men, in eene hoeveelheid ter grootte van een duim, door ontploffing een leger kon vernietigen, en eene stad in puinhoopen doen verkeeren. Albertus Magnus, in 1208 geboren, en eigenlijk Albert von Bollstädt geheeten, was een Dominicaner monnik en werd later aartsbisschop van Keulen. Hij beoefende alle toen bekende wetenschappen te gelijker tijd en schreef een werk over de metalen, waarbij onder vele dwaalbegrippen ook vele kennis van de scheikundige eigenschappen dier ligchamen en van hunne bewerking voorkomt. Hij had, misschien op het voorbeeld van Baco, eene geheele menschelijke gedaante (de Androïdes van Albertus) vervaardigd, welk beeld ook het vermogen had moeijelijke vraagstukken voor hem op te lossen. Hoewel de scheikundigen nog langen tijd daarna de geheimen der magie bleven bezitten, had de zwarte kunst toch in Baco en Albertus Magnus hare hoogte bereikt, vanwaar zij noodzakelijk moest afdalen. Arnold van Villanova, uit het zuiden van Frankrijk afkomstig, leerde vooral het nut der destillatie kennen en de eigenschappen der langs dien weg verkregene ligchamen, vooral van den wijngeest. Hij gaf ook een voorschrift om goud te bereiden aan het algemeen ten beste; maar natuurlijkerwijze in uitdrukkingen, die niemand kon verstaan. Een nog beroemder man was de wijdvermaarde Doctor Raymund Lullius, die het Athanor en het universele geneesmiddel uitvond. Hij was op het eiland Majorka uit eene edele en rijke familie geboren, en bragt, even als de overige Spanjaarden van zijnen rang, zijne jeugd in ijdele vermaken door, totdat eene ongelukkige liefde eene geheele omkeering in hem veroorzaakte. Hij verdeelde zijne goederen onder de armen en trok zich in dertigjarigen ouderdom in een klooster terug. Hier studeerde hij met hartstogtelijken 
ijver in de godgeleerdheid, de talen, de physica, de scheikunde en de geneeskunde. Nu vormt hij het plan tot een kruistogt, doorreist voor dit doel bijna geheel Europa, knoopt betrekkingen aan met de vorsten en grooten, zoekt alle beroemde mannen

{==598==} {>>pagina-aanduiding<<}
van zijnen tijd op en verzuimt, in weêrwil van den geringen uitslag, niets wat zijn doel - de bekeering van de bewoners van Algiers en de vernietiging der slavernij - bevorderlijk kan zijn. Een Mahomedaansche slaaf, dien hij als tolk naar Algiers had medegenomen, maar die zijne bekeeringsplannen afkeurde, stiet hem een' dolk in de borst. Lullius ontkwam den dood, en zijn apostolische ijver was geenszins bekoeld geworden. Hij doorreisde nog een gedeelte van Europa, en toen zijne pogingen weder vruchteloos bleven, besloot hij nogmaals alleen naar Tunis te gaan. Hier hield hij openlijk godsdienstige bijeenkomsten, doch werd spoedig gegrepen en in de gevangenis geworpen, maar later toch op een schip naar Italië gebragt, waar hij zijne moeijelijke taak weder opvatte, zonder daarom verhinderd te worden, talrijke werken over verschillende onderwerpen te schrijven. Eindelijk keerde hij naar Afrika terug, begon weder te prediken, maar werd door de verbitterde bevolking op het strand gesteenigd. Zijn lijk werd door eenige zeelieden gevonden en herkend aan den lichtglans, dien het verspreidde; zij bragten het naar zijn vaderland terug, waar Lullius als een heilige vereerd werd. Niettegenstaande deze vele bezigheden, heeft hij over scheikunde, geneeskunde en godgeleerdheid talrijke werken geschreven. Men zegt, dat hij de kunst heeft uitgevonden, die na hem door velen is beoefend geworden, van lange redevoeringen te houden over onderwerpen, die men zelf niet begrijpt, welke kunst te zijner eere de kunst van Lullius werd genoemd. Hij grondvestte ook eene alchymistische school, die den steen der wijzen langs den natten weg zocht.
Door Basilius Valentinus werd, in het jaar 1414, het antimonium bekend en omstreeks dien tijd in de geneeskunde ingevoerd.
Na hem wordt onze aandacht getrokken door een man, wiens veel betwiste, maar toch niet onverdiende roem, nog niet is verloren gegaan: Philippus Aureolus Theophrastus Paracelsus, in 1493 in Zurich geboren en in 1527 tot eersten hoogleeraar der scheikunde te Bazel beroepen. Hij stelde de alchymie zoo hoog, dat hij als zijne stellige overtuiging verkondigde, dat alle geneeskundige kennis en alle

{==599==} {>>pagina-aanduiding<<}
wijsgeerige nasporing zonder haar slechts ijdel en hersenschimmig is. Zoo hoonde hij de geneeskundige scholen en verbrandde zelfs openlijk de geschriften van Avicenna en Galenus. Nadat hij eenigen tijd de scheikunde en alchymie te Bazel beoefend en onderwezen had, werd hij door een ongelukkig voorval genoodzaakt zijne leerstoel te verlaten. Een domheer was namelijk ziek en liet Paracelsus bij zich roepen. Deze eischte eene rijke belooning, in het geval dat hij den lijder gelukkig van den dood redde. De domheer stond dit toe, maar weigerde de betaling, toen hij in zeer korten tijd door middel van twee opiumpillen genezen was. De regterlijke uitspraak was ten nadeele van Paracelsus, die daardoor met de regering in onmin geraakte en de stad moest verlaten. Hij stierf in 48jarigen ouderdom, in het hospitaal van St. Stephanus, te Salzburg. Zoo werd in die dagen de kunst beloond. Hebben de tegenwoordige geneesheeren dan wel regt om over de ondankbaarheid der genezene menschheid te klagen? Hoewel hij de kunst van goud te maken niet bezat en voor dwaasheid verklaarde, sprak hij toch van eenen overgang der metalen en meende hij onmetelijke schatten te zullen nalaten. Meer in het bijzonder legde hij zich echter toe op het zoeken van een middel, om het leven onvergankelijk te maken, en dat hij panacea universalis noemde. Hij had het ook gevonden, en zou er de heerlijke uitwerking van ondervonden hebben, zoo niet zijn bediende, die hem het middel op een gegeven uur op zijn ziekbed moest toedienen, door een rendez-vous met zijne beminde, het juiste uur en den stervende vergeten, en bij zijne terugkomst den meester reeds dood gevonden had. Paracelsus meende een vijfde element bij die van Aristoteles te mogen voegen, dat door die vier te zamen zou gevormd worden, en dat hij quinta essentia (Quintescens) noemde. In het algemeen zocht hij de werkzame bestanddeelen of geesten van de stoffen op te sporen, maar erkende dat deze, hoewel 
altijd aanwezig, zich niet altijd van hunne stoffen lieten afscheiden, of zich, bij de afscheiding, onmiddellijk een nieuw omhulsel vormden, daar zij niet op zich zelven konden bestaan.
Nadat Paracelsus den wetenschappelijken scheikundige en

{==600==} {>>pagina-aanduiding<<}
den alchymist in zich vereenigd had, begonnen deze beiden zich allengs verder van elkander te verwijderen. De ware scheikunde, van hare kabalistische vormen en bedoelingen ontdaan, was met Glauber en Agricola gegrondvest, waarmede zich het derde tijdperk in de vlugtig door ons gevolgde geschiedenis opent. Zij werd ijverig beoefend en verrijkt door Nicolas Lefevre, hoogleeraar der scheikunde te Parijs, onder koning Lodewijk XIV en Nicolas Lemery, apotheker te Parijs, die in 1675 zijn beroemd werk ‘Cours de Chimie’ uitgaf, dat jaarlijks herdrukt werd en in de meeste talen van Europa in het licht verscheen. Homberg, een Duitsch edelman, kenmerkte zich vooral door de belangeloosheid, waarmede hij zelf ontdekte en van anderen door aankoop of in ruiling verkregene geheimen ten nutte der wetenschap openbaar maakte; eene handelwijze, die vooral in dien tijd edelmoedig mogt heeten, en die men nog in onze dagen hier en daar ter navolging zou mogen voorstellen. Niet weinig werd de scheikunde bevorderd, door dien haar de physica met hare ervaring en werktuigen te hulp kwam, met de luchtthermometer, in 1638 door Dreb bel, met de Torricellische ruimte in 1643 door Evangeliste Torricelli, en met de barometer in 1648 door Blaise Pascal uitgevonden. De luchtpomp en de elektriseermachine, omstreeks de helft dier zelfde eeuw door den beroemden Maagdenburger burgemeester Otto von Guerike uitgevonden, werden voor de scheikunde van onberekenbare waarde.
Van dien tijd af beijverde men zich niet alleen om nieuwe feiten op het gebied onzer wetenschap te verzamelen, maar men legde zich ook toe om de gevondene zaken met elkander te verbinden en theoretisch te verklaren. Johann Joachim Becher, geb. in 1635, die eerst lijfarts van den keurvorst van Mainz, daarna van dien van Beijeren en later leeraar der geneeskunde was, schijnt het eerst de aandacht op de eenvoudige en zamengestelde ligchamen in de natuur gevestigd te hebben, schoon hem de eerste nog weinig bekend waren, want hij nam drie aardachtige eenvoudige ligchamen aan, die den grondslag van alle overige vormden: de verglaasbare aarde of het aardsche element, de

{==601==} {>>pagina-aanduiding<<}
mercuriale aarde of het metallische element en de ontbrandbare aarde of het brandbare element.
Na Becher kwam Georg Ernst Stahl, geboren in 1660, hoogleeraar der geneeskunde te Halle en later lijfarts van den koning van Pruissen, met zijne theorie voor den dag, die overal gretig omhelsd werd en bijna honderd jaren de scheikunde in al hare beschouwingen bleef beheerschen. Volgens deze theorie, de phlogistische genoemd, bevatten alle brandbare ligchamen eene onweegbare stof, ‘phlogiston’ genoemd, die bij de verbranding zou ontwijken en zich met de lucht vereenigen; daar deze stof de brandbaarheid van het ligchaam veroorzaakte, volgt daaruit, dat, na hare ontwijking, het overblijvende van dat ligchaam, de asch, niet meer brandbaar is. De lucht, alzoo met phlogiston bezwangerd, wordt ongeschikt om de ademhaling en de verbranding te onderhouden, omdat beide op de ontwikkeling van phlogiston berusten, welke stof, de lucht, reeds verzadigd zijnde, niet meer kan opnemen. Wanneer de lucht echter van alle phlogiston beroofd is (gedephlogistiseerde lucht) kan zij natuurlijkerwijze de grootste hoeveelheid dier stof opnemen en bij gevolg de verbranding het levendigst onderhouden.
In het laatst der vorige eeuw blonken Scheele, Priestley en Lavoisier gelijktijdig als de drie schitterendste sterren aan den hemel der scheikunde, die bestemd waren om de schoonste ontdekkingen in de wetenschap te doen, haar eene ongekende uitbreiding te geven, en ten slotte op eene noodlottige wijze te sterven.
Karl Wilhelm Scheele, in 1742 geboren, had in zijne vorming als scheikundige met de grootste moeijelijkheden te kampen. Als apothekersbediende te Stokholm, deed hij in zijne nachtelijke studiën, die hem wegens zijne dagelijksche bezigheden alleen veroorloofd waren, reeds de schoonste ontdekkingen, die echter, even als hij zelf in zijne vergetelheid, onbekend bleven. Toen een zijner makkers uit kwaadwilligheid een ontplofbaar poeder onder zijne chemische producten mengde en de volgende nachtelijke proef met eene hevige ontploffing en groot geraas eindigde, werd hem ook deze gelegenheid tot studeren ontnomen. Te Up-
{==602==} {>>pagina-aanduiding<<}
sala kwam hij toevalligerwijze met den hoogleeraar Bergmann in aanraking, die, niet weinig verwonderd, in den nederigen apothekersbediende eenen doorwrochten scheikundige te vinden, zijne vele ontdekkingen bekend maakte en hem zelf eene goede betrekking wilde bezorgen. Maar Scheele wees alles van de hand en verkoos te Köping, een klein stadje van Zweden, de apotheek eener weduwe over te nemen, ten einde vervolgens met haar in het huwelijk te treden. Daar de zaak echter met vele schulden bleek bezwaard te zijn, moest hij eerst met inspanning van alle krachten deze trachten te overwinnen. Toen na vele moeiten dit doel bereikt was, huwde Scheele de weduwe, maar viel op den trouwdag zelf in eene hevige ziekte, die hem na vier dagen ten grave sleepte.
Hij had in zijne eenzame studiën de scheikunde verrijkt met de kennis van het manganium, van de chlore en de barytaarde; hij ontdekte het fluorsilicium, het arsenik-, wijnsteen-, melk-, citroen-, slijm-, blaauwzuur en eenige andere zuren.
Joseph Priestley, in 1733 te Fieldhead in Engeland geboren, wijdde zich aan den geestelijken stand en leerde met veel gemak de latijnsche, grieksche, hebreeuwsche, hoogduitsche, fransche en italiaansche, later nog de chaldeeuwsche, syrische en arabische talen. Door zijne eigene liefhebberij en zijne kennismaking met Franklin, werd hij tot de beoefening der natuur- en scheikunde gebragt. Hij gebruikte het eerst de pneumatische tobbe met kwikzilver, en ontdekte het stikstofgas, het stikstofoxyde en oxydule, het zwaveligzuur, het kooloxydegas en het fluorsiliciumumgas; op den 1sten Augustus 1774 deed hij de belangrijke ontdekking van de zuurstof. In 1785 ontleedde hij het water in zuurstof en waterstof (gedephlogistiseerde en brandbare lucht volgens de toen heerschende theorie van Stahl) en bevestigde dus de ontdekking van Cavendish, die drie jaren vroeger het water uit de beide genoemde luchtsoorten door de elektrische vonk had zamengesteld. Later in godgeleerde twisten gemengd, die hem veel leeds berokkenden, ging hij in 1794 naar Amerika, waar hij zich aan de bronnen van de Susquehannah nedersloeg, na een hoogleeraarsambt te Phila-
{==603==} {>>pagina-aanduiding<<}
delphia van de hand te hebben gewezen. In 1804 stierf hij ten gevolge van vergiftiging.
De beroemdste scheikundige van het laatst der vorige eeuw was voorzeker Antoine Laurent Lavoisier, in 1743 te Parijs geboren, die reeds op 22jarigen leeftijd zijne beantwoording der prijsvraag: ‘over de volmaaktste en goedkoopste verlichting der straten van Parijs’, door de regering met eene gouden gedenkpenning zag bekroonen, nadat hij den prijs van 2000 livres onder zijne drie minder gelukkige mededingers verdeeld had. De opmerking, dat de producten der verbranding zwaarder zijn dan de verbrande stoffen, bragt hem tot de geheele omverwerping van het stelsel van Stahl, daar hij aantoonde, dat de verbranding bestond in de vereeniging der brandbare zelfstandigheden met de reeds bekende gedephlogistiseerde lucht, die hij, om hare eigenschap van zuren te vormen, oxygène of zuurstof noemde. Hij leerde de ontwikkeling van waterstof bij de oplossing van zink of ijzer in verdunde zuren uit de ontbinding van het water verklaren en grondvestte de theorie der vrije en gebondene warmte. Hij toonde aan, dat een ligchaam, dat den gazvormigen toestand aanneemt, warmte bindt, en dat de gazvormige ligchamen dus niets anders zijn dan vaste of vloeibare, die door hunne verbinding met de warmtestof gazvormig zijn geworden. Wanneer zich dus de zuurstof (een gaz) met eene andere stof tot een dropvormig of vast ligchaam vereenigt, moet zij hare gebondene warmte laten varen, die, vrij wordende, de warmte en het vuurverschijnsel der verbranding te weeg brengt. De daarop gebouwde theorie noemde men: de antiphlogistische.
Lavoisier had eene aanstelling als generaalpachter verkregen en was met eene dochter van den generaalpachter Poulze gehuwd. Hoewel hij in deze betrekking zijn vaderland vele diensten had bewezen, bragt hem zijn ambt bij de uitbrekende omwenteling ten val. Den 2den Mei 1794 bragt een lid der nationale conventie voor deze vergadering eene aanklagt tegen de generaalpachters in, en weinige dagen later werd deze aanklagt voor het Tribunal révolutionaire herhaald. Den 6den Mei werd Lavoisier veroordeeld

{==604==} {>>pagina-aanduiding<<}
en den 8sten daaraanvolgende eindigde hij zijn roemrijk en nuttig leven op het schavot.
De ontdekking der contact-elektriciteit door Aloysius Galvani, te Bologne, en de uitbreidere toepassing derzelve, door Alexander Volta, bragt eene nieuwe omwenteling in de theoriën der scheikunde te weeg. De galvanische elektriciteit werd niet alleen een middel om vele bekende daadzaken te verklaren, maar in de handen van ervarene mannen een veel vermogend middel, om nieuwe ontdekkingen op dat gebied te doen. Men denke hier slechts aan den belangrijken arbeid van Nicholson en Carlisle, van Davy, van Berzelius en vele anderen. De beide laatstgenoemde geleerden werden de grondleggers der elektro-chemische theorie. Reeds vroeger had men eene overeenkomst vermoed tusschen de scheikundige en elektrische verschijnselen, maar zij waren de eersten, die bepaaldelijk het denkbeeld opperden, dat de scheikundige verwantschap in eene elektrische aantrekking zou bestaan. Gelijk twee verschillende metalen door onderlinge aanraking elektrisch worden, b.v. zink en koper, zoo hebben volgens deze theorie ook de atomen der verschillende scheikundige zelfstandigheden het vermogen, door hunne aanraking hetzelfde verschijnsel te weeg te brengen, waarbij de eene stof positief en de andere negatief elektrisch wordt, waardoor zij elkander aantrekken en de innigst mogelijke vereeniging aangaan. De zuurstof is daarbij de sterkst negative, het potassium de sterkst positive stof; maar de overige ligchamen, tusschen beiden ingeplaatst, worden negatief of positief elektrisch, naarmate zij met een ander verbonden worden, dat sterker positief of negatief elektrisch is. Wanneer de zuurstof zich dus met potassium tot potasch vereenigt, maakt zij altijd het negatief elektrische element der verbinding uit. Wanneer de zwavel zich met de zuurstof vereenigt, vormt zij de positive grondstof, omdat de zuurstof sterker negatief elektrisch is; verbindt zij zich daarentegen met het potassium, dat sterker positief is, dan vormt zij het elektro-negative element.
De scheikundige kennis der bewerktuigde ligchamen, der plantaardige en vooral der dierlijke weefsels, dagteekent

{==605==} {>>pagina-aanduiding<<}
van lateren tijd. Zij kon in de beide eerste tijdperken der scheikunde niet verkregen worden, dewijl men zich uit het onderzoek van planten en dieren weinige vruchten beloofde, om in de stoffelijke behoefte der maatschappij te voorzien, omdat ook de goudmakers, door het denkbeeld van de verandering der metalen beheerscht, hunne aandacht minder aan de bewerktuigde zelfstandigheden meenden te moeten wijden. Enkele uitzonderingen komen daarop echter voor. Zoo hield zich de koopman Brandt te Hamburg met het zoeken van den steen der wijzen in de urin bezig, en ontdekte daardoor in 1669, niet den lang gewenschten steen, maar den veel belangrijker phosphorus. Scheele bereidde die zelfde stof uit dierbeenderen, waardoor het zamenstel van het beenweefsel bekend werd. Maar de naauwkeuriger scheikundige ontledingen van organische stoffen dagteekenen alle van latere dagen. Die ontledingen behooren toch tot de moeijelijkste chemische operatiën, en konden niet in het werk gesteld worden, dan met behulp eener naauwkeurige en uitgebreide kennis van de onbewerktuigde natuur, die eerst het eigendom van den nieuwsten tijd is geworden. Het zou eene moeijelijke, wijdloopige en voor ons tegenwoordig doel geheel ongepaste taak zijn, de vorderingen der organische scheikunde tot op dezen dag na te gaan; want het is ongetwijfeld gemakkelijker de geschiedenis der scheikunde van vijf eeuwen herwaarts te beschrijven, dan die der laatste vijf en twintig jaren. Men ga den arbeid na van Berzelius, van Mulder, van Liebig en zoo vele anderen en ontkenne dan nog de reuzenschreden, die de wetenschap in onze dagen heeft gemaakt. Dat onderzoek, toegepast op het menschelijk ligchaam en zijne uitwerpselen, heeft den weg gebaand om de scheikunde innig aan de geneeskunde te verbinden, om den schat harer ondervinding dienstbaar te maken aan de herkenning van ziekten, om eenmaal, mogt het zijn, hare aanwijzingen het geneesplan te doen besturen. Wel is het zoo verre nog niet gekomen, 
wel dwaalt men nog op vele punten in den doolhof der theoriën rond, die nog geene praktische toepassing veroorloven, wel blijven er nog zoo vele onbeantwoorde vragen, zoo vele onvervulde

{==606==} {>>pagina-aanduiding<<}
wenschen over, maar de reeds verworven schat is daarom niet van minder waarde, hij belooft, hij waarborgt ons bijna eene aanhoudende vermeerdering in rijkdom, misschien eenmaal het bezit van het geheel. - Met vertrouwen zeggen wij derhalve met Lehman: De physiologische scheikunde zal eens den eersten rang onder de hulpwetenschappen der geneeskunde innemen; want wanneer het einddoel van elk physiologisch-chemisch onderzoek inderdaad daarop gerigt is, om de scheikundige verschijnselen van het dierlijk leven in hunne verschillende phasen en hun oorzakelijk verband na te sporen, dan volgt daaruit als van zelf, dat van deze wetenschap de ziektekunde en de gezamenlijke geneeskunde de beantwoording harer belangrijkste vragen mogen verwachten.

Nadat de geschiedenis der scheikunde, wegens de uitgebreidheid van het onderwerp, ons langer heeft bezig gehouden, dan de strekking van eene eenvoudige aankondiging misschien gedoogde, zullen wij die van het mikroskoop korter kunnen afhandelen, daar zij zich niet in de nevelen der oudheid verliest en hare tijdperken met grootere snelheid doorgeloopen heeft. Het kan ook ons doel niet zijn eene juiste verklaring te geven van de theorie van dit werktuig, dewijl zulks, om verstaanbaar te zijn, eene voorbereidende kennis vooronderstelt, die alleen door eene grondige studie der natuur- en wiskunde verkregen kan worden; ten anderen zou een dergelijk bet oog ook geheel en al buiten het doel van dit tijdschrift liggen. Het volgende moge dus voldoende zijn.
Reeds in ouden tijd was het bekend, dat, wanneer men kleine voorwerpen, b.v. letters, door een glazen bolletje bezigtigde, zich deze vergroot voordeden: hiertoe bezigde men reeds bij de Romeinen holle glazen bolletjes met water gevuld; maar het duurde langen tijd eer men op het denkbeeld kwam, dat men daartoe geen geheelen kogel, maar ook slechts een kogelsegment, d.i. een stukje glas, dat aan de eene zijde vlak, aan de andere zijde bol geslepen is, behoefde: iets dat eerst in de 11de eeuw schijnt ontdekt te zijn, of misschien alleen aan de vergetelheid ontrukt, waarin

{==607==} {>>pagina-aanduiding<<}
deze kennis door de middeneeuwsche onkunde geraakt was; er zijn althans eenige sporen, die aanduiden, dat de Grieken en Romeinen met de bolgeslepen glazen bekend waren. Nog altijd werd het stukje glas, dat men eene lens noemt, onmiddellijk op het te beschouwen voorwerp, b.v. het schrift, dat men vergrooten wilde, gelegd, en werd daardoor de bruikbaarheid van het werktuig, voor het grootste gedeelte gemist. De onschatbare ontdekking, dat men de lenzen ook op afstand kan gebruiken, geschiedde eerst later en hangt waarschijnlijk met de uitvinding der brillen zamen, die men, hoewel geenszins met zekerheid, toch niet zonder waarschijnlijkheid aan Armati van Florence (†1317) toeschrijft. Brillenglazen waren dus sinds lang bekend, toen (gelijk het verhaal luidt) twee kinderen te Middelburg zich vermaakten met door twee van die glazen, die zij voor elkander hielden, heen te zien en naar den haan der stadstoren te kijken. Verwonderd dat de haan naar hen toe scheen te komen, maakten zij het aan hunnen vader, Hans Jansen, bekend, die toen welligt het eerste denkbeeld in zijnen geest voelde oprijzen van de belangrijke werktuigen, waarmede hij de beschaafde wereld en de wetenschap heeft verrijkt. Wat er van dit verhaal waar of onwaar moge zijn, zooveel is tamelijk zeker, dat Hans Jansen met zijnen zoon Zacharias, in het laatst der 16de of het begin der 17de eeuw (de gevoelens verschillen tusschen 1590 en 1608) het eerste mikroskoop en teleskoop gemaakt heeft, en wij mogen ons als Nederlanders teregt verheugen, dat de eerste uitvindingen, betreffende deze gezigtkundige werktuigen, op onzen bodem zijn gedaan. De mikroskopen kwamen weldra in veler handen, en werden spoedig door uitstekende mannen met een goed gevolg op de beoefening der natuurkunde toegepast. Over het algemeen gebruikte men meer de enkelvoudige lenzen, ook wel het enkelvoudig mikroskoop genoemd, dan het zamengestelde, waar meerdere glazen te zamen zijn vereenigd en de 
vergrooting sterker wordt. Dit laatste had namelijk, wegens de nog onvolmaakte zamenstelling een hoofdgebrek, dat het onderzoek moeijelijk en bedriegelijk maakte, het licht werd zoodanig door de lenzen gebroken, dat het voorwerp

{==608==} {>>pagina-aanduiding<<}
zich met gekleurde randen omzoomd vertoonde. Malpighi, Leeuwenhoek en Swammerdam, de eerste wetenschappelijke mikroskopisten, gebruikten enkelvoudige lenzen en het is inderdaad verbazend, welke juiste waarnemingen zij daarmede deden. ‘Leeuwenhoek’, zegt Dr. Mandl (eene lofspraak, die zoo zeldzaam door buitenlanders aan Nederlandsche geleerden wordt gegeven) ‘Leeuwenhoek was even als zijne lenzen, eenvoudig, duidelijk en naauwkeurig. Deze schrijver, de vader der mikrographie, die van uur tot uur nieuwe ontdekkingen deed, die het eerst het inwendig zamenstel van vele plantaardige en dierlijke weefsels heeft gezien, overdreef zijne waarnemingen nimmer, begaf zich slechts zeldzaam in theoretische beschouwingen, verhaalde vertrouwelijk wat hij waargenomen had, bekende vrijmoediglijk zijne fouten en ontveinsde zich niet dat er nog zoo veel te doen bleef. Hij maakte en verbeterde zelf zijne lenzen, en zou in dit opzigt wel ten voorbeeld gesteld kunnen worden aan sommige hedendaagsche onderzoekers, die zelfs het zamenstel van het werktuig niet kennen, dat zij bij hunnen arbeid moeten gebruiken. De nasporingen van Leeuwenhoek waren uitgebreid; hij heeft het eerst de bloedligchaampjes ontdekt, (Malpighi had ze wel reeds gezien, maar meende dat zij oliebolletjes waren) en hunne gedaante bij de verschillende dierklassen beschreven; hij zag den bloedsomloop onder het mikroskoop en ontdekte de zaaddiertjes; hij heeft het zetmeel gezien en de gistbolletjes; hij heeft het inwendig maaksel der spieren, pezen, beenderen, zenuwen en van vele plantaardige weefsels onderzocht; en desniettegenstaande bleef hij toch altijd bescheiden en gematigd in zijne antwoorden aan zijne tegenstanders.’ - Tegen het einde der zeventiende eeuw begonnen ook sommigen zich van het zamengesteld mikroskoop tot natuurkundig onderzoek te bedienen. Hooke en Stelluti maakten de eerste wetenschappelijke waarnemingen met dit werktuig bekend; maar de zucht om het 
werktuig te compliceren en vooral het streven naar achromatismus, dat is het opheffen der kleurige zoomen om het gevormde beeld, deed velen op een dwaalspoor geraken en mikroskopen voorslaan of zelfs

{==609==} {>>pagina-aanduiding<<}
vervaardigen, die ten eenemale onbruikbaar waren. In 1738 maakte Lieberkühn het door hem vervaardigde zonmikroskoop bekend, dat de algemeen verflaauwde belangstelling weder opwekte, om de kolossale beelden, die het van de voorwerpen te weeg brengt, en dat zeer geschikt is om kleine diertjes of enkele ligchaamsdeelen derzelven, gekristalliseerde zouten en dergelijke, op eene groote schaal zigtbaar te maken. De nu herlevende belangstelling was echter van eenen geheel anderen aard dan die van Leeuwenhoek was geweest; het was thans geene liefde voor de wetenschap, maar veeleer eene bloote nieuwsgierigheid, die de menschen bezielde, de zucht om iets te zien, onverschillig wat, wanneer het slechts iets nieuws was en met het bloote oog niet kon gezien worden; men moest toch eens weten, hoe er wel de vleugel eener vlieg of de poot eener vloo mogt uitzien, en verlangde ook niets meer van het werktuig. Geen wonder derhalve, dat deze belangstelling, op verkeerde grondslagen berustende, van geen langen duur kon zijn. Voor naauwkeurig onderzoek is het werktuig ook niet geschikt, daar de beelden, vooral bij eene sterke vergrooting, onjuist en niet scherp omschreven zijn. In het laatst der vorige en het begin dezer eeuw was dan ook het mikroskoop in het algemeen en het zamengestelde bijzonder in ongenade gevallen en bijna in de vergetelheid geraakt, totdat eindelijk dit werktuig eene verbetering onderging, die het bruikbaar maakte voor het naauwkeurigste wetenschappelijke onderzoek. Volgens een' voorslag, reeds vroeger door Euler (1769) gedaan, vervaardigde Frauenhofer, bij München, een mikroskoop, waarbij de objectief-lenzen (die nabij het voorwerp komen) uit twee soorten van glas, flintglas en crownglas, zoodanig werden zamengesteld, dat de kleurverstrooijing werd opgeheven; hoewel deze eerste proeve nog geenszins aan het ideaal van een goed mikroskoop beantwoordde, was men nu toch op den goeden weg gekomen en kon men van verbetering tot 
verbetering voortgaan en aan het zamengestelde achromatische mikroskoop dien rang doen innemen, dien het thans met regt bezit. Daartoe werden velerlei veranderingen aangebragt door mannen, die

{==610==} {>>pagina-aanduiding<<}
door de kennis der natuurkunde voorgelicht, hun werk naar vaste regelen konden inrigten. Zoo werden het mikroskoop van Ploessl, te Weenen, van Schiek, te Berlijn, van Chevalier, te Parijs, van Amici, te Modena, van Oberbaueser en Trécourt, te Parijs met regt beroemd. Het verschil van derzelver inrigting onderling kan ons hier niet bezig houden. Het verbeterde werktuig kwam spoedig in handen van hen, die het best geschikt waren er een nuttig gebruik van te maken, en wier ontdekkingen elkander zoo snel opvolgden, dat men kan zeggen dat de histiologie of weefselleer in deze eeuw gegrondvest is, en reeds in 30-40 jaren op eene ontzagwekkende hoogte is gekomen. De plantenweefsels werden vooral onderzocht door Brown en later door Schleiden, de dierlijke weefsels door Treviranus, Schwann, Purkinje, Krause, Valentin, Henle, Prevost en Dumas, Raspail, Donné, Bowman en zoo vele anderen, die elk het hunne bijdroegen om de wetenschap op hare tegenwoordige hoogte te brengen. Müller, Vogel, Gluge en anderen, maakten zich hoog verdienstelijk door het mikroskopisch onderzoek van ziekelijk ontaarde weefsels. De vaderlandsche roem werd in de histiologie door mannen als Schroeder van der Kolk, Harting, Donders, enz., waardiglijk gehandhaafd. Het zou voor mijn bestek onmogelijk zijn, de vorderingen, in de laatste jaren in de wetenschap ge maakt, hier, al ware het slechts zeer vlugtig, aan te stippen; zulk eene opvave zou ook alleen belangrijk kunnen zijn bij eene physiologiesch-anatomische kennis, die ik bij een groot deel mijner lezers niet mag vooronderstellen. Daarom wil ik liever nog met een woord vermelden, in wier handen zich thans het mikroskoop bevindt.
Het mikroskoop is een veelvermogend hulpmiddel voor de natuurstudie en een niet minder magtig werktuig om de nieuwsgierigheid op eene treffende wijze te bevredigen; daarom wordt het gebruikt door natuuronderzoekers en door liefhebbers. Men noeme echter de nieuwsgierigheid van den liefhebber, die hem het mikroskoop ter hand doet nemen, niet ijdel; want al is hij niet door zijne kennis op de hoogte geplaatst, om de waargenomen zaken aan een te schakelen

{==611==} {>>pagina-aanduiding<<}
en wetenschappelijke gevolgtrekkingen daaruit op te maken, zoo staat zijn gemoed toch open voor de zielverheffende indrukken, die het gezigt van zoo vele wonderen, in één stofdeeltje verborgen, op hem maken. Voor hem is eene nieuwe wereld ontdekt, schooner en wonderlijker dan die van Columbus; want die wereld was hem nabij, omzweefde hem en hij zag haar niet. Voor hem is een nieuw licht opgegaan, en met zijn werktuig in de hand, gevoelt hij zich meer dan vroeger een heer der schepping, geroepen, zoo niet om alles te regeren, dan toch om zijn geheele gebied te leeren kennen. En dit is zoo waar, dat ook de wetenschappelijke mikroskopist die zelfde aandoening niet altijd van zich kan afweren; zoo hij voor het minst gevoel heeft voor het schoone, dat de schepping tot in hare fijnste deelen heeft gelegd, zoo hij zijn werktuig niet alleen beschouwt als een middel om aan de verpligtingen, die zijne betrekking hem oplegt, te voldoen, of om zijnen eigenen roem na te jagen, want ook dit is een dor en onvruchtbaar doel; maar zoo hij er zijne dorst naar kennis, naar waarheid, naar veredeling des gemoeds door wil lesschen, dan zijn hem voorzeker die oogenblikken van brandende nieuwsgierigheid en van kinderlijke tevredenheid, wanneer zijne begeerte op eene treffende wijze vervuld was, niet vreemd gebleven. Ja, ik twijfel er niet aan, of de meeste wetenschappelijke natuuronderzoekers zijn begonnen met hunne eigene nieuwsgierigheid te bevredigen en zijn daardoor tot eene naauwkeurige beoefening der mikroskopische wetenschap geleid. Zoo was toch de geschiedenis dier wetenschap in hare eerste ontwikkeling, zoo is hare geschiedenis nog dagelijks in het hart van elk, die haar begint te beoefenen. Leeuwenhoek verhaalt zelf hoe zijne onderzoekingen vaak door invallende gedachten geregeld werden, om eene hem bekruipende nieuwsgierigheid te voldoen, waarom zij echter niet minder belangrijk en vruchtbaar werden; en dikwijls drukt hij op eene ongekunstelde 
wijze zijne bewondering en verbazing uit, wanneer hij iets nieuws ontdekt had. (Nude conspiciens oculo - zeide hij - nullum masculum semen canis in ea - in tuba Fallopiana canis post coitum - esse

{==612==} {>>pagina-aanduiding<<}
dicere debuissem; at eamdem mediante bono microscopio, summae meae voluptati immensum viventium animalculorum multitudinem, semen nempe canis masculum, contemplabar.) Onder hen, die het mikroskoop tot wetenschappelijke doeleinden gebruiken, behoort ook het meer en meer toenemend getal van geneesheeren, die zijne hulp willen inroepen voor de herkenning en beoordeeling van ziekten. Hunne pogingen mogen inzonderheid eervol genoemd worden, daar zij, om tot een goed doel te geraken, velerlei tegenkantingen moeten overwinnen en vele bezwaren dragen, die zij niet uit den weg kunnen ruimen. Hunne bezigheden houden hen dikwijls van den ochtend tot den avond bezig, en wel hem, die na zulk eenen vermoeijenden dag nog moed heeft om des avonds een fijn en veel inspanning vorderend onderzoek aan te vangen, om een helder inzigt te verkrijgen in sommige duistere ziektegevallen; wel hem, die zich daarbij weet te verheffen boven het medelijdend schouderophalen van sommige collega's en leeken, die het nut van een dergelijk onderzoek niet willen erkennen, omdat zij er zich niet in willen oefenen, of die het niet kunnen begrijpen, omdat zij het verband niet kennen tusschen de ziekte en hare voortbrengselen. Het gemis van tijd en oefening blijft echter voor vele geneesheeren de grootste hinderpaal voor de algemeene toepassing van dit nuttige werktuig, daar eene drukke praktijk geenen tijd overlaat voor eene gezette studie der histiologie en van het mikroskopisch-diagnostisch gedeelte der ziektekundige ontleedkunde. Daarom moeten alle pogingen ons welkom zijn, die hier en daar in het werk gesteld worden om de bereiking van dit doel gemakkelijk te maken, en zullen velen met ons de verschijning van een Handboek over dit onderwerp als eene aangename gebeurtenis begroet hebben.

Marc-Aurel Hoefle vond zich door zijne dagelijksche bezigheden, als adsistent bij de geneeskundige kliniek te Heidelberg, en na een wetenschappelijk oponthoud te Parijs,

{==613==} {>>pagina-aanduiding<<}
krachtig opgewekt om in de bestaande behoefte naar vermogen te voldoen, om den praktischen geneesheer eene handleiding te verschaffen, volgens welke hij zijne vroeger verkregene scheikundige en histiologische kennis op de herkenning en beoordeeling van ziekten zou kunnen toepassen. Het werk, dat hij als uitkomst zijner pogingen aan het geneeskundig publiek aanbood, heeft eene vertaling bij ons verkregen; en daar wij op deze vertaling meer bepaaldelijk de aandacht onzer landgenooten willen vestigen, zullen wij bij het oorspronkelijke niet blijven stilstaan, te meer, dewijl de Vertaler heeft goedgevonden, de volgorde der behandelde onderwerpen te veranderen en eene doorgaande vergelijking dien ten gevolge moeijelijker wordt; eindelijk, omdat deze vergelijking voor den lezer van weinig belang is. Wanneer de vertaling goed is, hetgeen wij hier volmondig kunnen verzekeren, zal het den lezer tamelijk onverschillig zijn, welke geringe afwijkingen de Vertaler heeft gemeend te moeten maken. De belangrijkste verandering, die wij in dit opzigt moeten vermelden, is, dat de Vertaler het werk aanmerkelijk heeft bekort, waardoor het ontegenzeggelijk aan praktische waarde heeft gewonnen. De S. toch had een aanhangsel bij zijn werk gevoegd, waarin hij eenige aanteekeningen gaf op bijna elke § van den tekst. Behalve dat deze inrigting het gebruik door het noodwendig zoeken en doorbladeren van het boek moeijelijk maakt, had het geheel daardoor eene uitgebreidheid verkregen, die niet wenschelijk kan wezen voor hem, die het als leiddraad bij zijne eigene onderzoekingen wil gebruiken. Wij willen hier geenszins te kennen geven, dat die aanteekeningen niet vele wetenswaardige zaken inhielden, en dat zij als onnutte ballast noodzakelijk over boord moesten geworpen worden, maar voor het boven beschreven doel konden zij gemist worden, en had de Vert. gelijk met ze achterwege te laten, met opname in den tekst van hetgeen hij daaraan meende te moeten bijvoegen. 
De Vert. zegt vooraf, dat hij het onnoodig keurde, zijne eigene veranderingen en toevoegsels op de eene of andere wijze van Hoefle's arbeid zigtbaar te onderscheiden; hierdoor is de eenheid van het geheel en de geleidelijkheid voor

{==614==} {>>pagina-aanduiding<<}
het gebruik ongetwijfeld bevorderd. Ondertusschen komt ons deze handelwijze, wanneer er belangrijke veranderingen in eene vertaling zijn gebragt, vooral wanneer de vruchten van eigen onderzoek des vertalers daarin zijn opgenomen, minder doelmatig voor; wij haasten ons echter hierbij te voegen, dat de veranderingen, wat de beide eerste afleveringen betreft, die wij voor ons hebben liggen, meer in weglatingen, dan in uitbreidingen en bijvoegsels bestaan. Onder deze laatsten willen wij hier als belangrijk vermelden, hetgeen de Vert. op bl. 96 over de sarcine heeft gegeven, de mededeeling van Brücke's galproef, bl. 100 en de uitkomsten van Mulder's onderzoek der cholera-ontlastingen op bl. 104. Op bl. 143 geeft de Vert. eene histiologische beschrijving van den kanker, volgens Lebert; overigens hebben wij eenige verbeteringen in de scheikundige tabellen der 1ste afl., een woord van Lehmann, over de spijsverbetering, de vermelding van het gepaarde pepsine chloorwaterstofzuur en eenige andere minder belangrijke bijvoegsels opgemerkt, die wij hier niet alle alle kunnen opnoemen.
In de Inleiding: ‘Over het nut van scheikunde en mikroskoop bij Diagnosis in het algemeen,’ wordt na de opgave der literatuur, in de eerste plaats gehandeld over het scheikundig onderzoek. Dit gedeelte bevat eene tabel der stoffen, die men bij dat onderzoek met zekerheid kan aantoonen, en eene andere van de vereischte herkenningsmiddelen, vervolgens eene opgave der noodige gereedschappen, ook voor het quantitative onderzoek; in de tweede plaats over het mikroskoop, zijne inrigting en gebruik, met eene korte uiteenzetting der optische theoriën, waarop dit werktuig berust, waarbij ook de hulpwerktuigen, die men er voor bijzondere doeleinden aan verbindt, niet vergeten worden.
De eerste afdeeling handelt over de ‘onderzoeking van de oppervlakte des ligchaams,’ waarbij in de eerste plaats de parasitische dieren en planten, die op de huid voorkomen, ten tweede eenige voortbrengselen van huidziekten en eindelijk die der huidafscheiding vermeld worden. In deze afdeeling wordt in eene belangrijke § de schurfmijt beschreven, waarbij wij eene der bovengemelde bekortingen aan-
{==615==} {>>pagina-aanduiding<<}
treffen, die niemand zal afkeuren; in een boek als het onderhavige, moeten toch alleen de diagnostische kenmerken uitvoerig en naauwkeurig vermeld worden, terwijl de ontwikkelingsgeschiedenis en dergelijke, hier niet te huis behooren.
In de tweede afdeeling wordt gesproken over het ‘onderzoek der spijsverteringswerktuigen,’ en wel 1o. over de ziektevoortbrengselen in de mond- en keelholte, 2o. over de uitgebraakte stoffen, 3o. over de stoffen door den stoelgang ontlast, waaronder eene belangrijke § over de calomel-ontlastingen voorkomt; ten slotte wordt nog kortelijk gewag gemaakt van de luchtsoorten, die in het beloop van ziekten binnen het darmkanaal ontwikkeld kunnen worden.
De derde afdeeling is aan het ‘onderzoek van het uitwerpsel der ademhalingswerktuigen gewijd,’ waarin eerst over de natuurkundige eigenschappen en de scheikundige zamenstelling van de fluimen in het algemeen wordt gesproken, vervolgens over de afzonderlijke bestanddeelen, die men in dit uitwerpsel kan aantreffen, en eindelijk over de scheikundige en mikroskopische verhouding van de fluimen in bijzondere ziekten. In dit laatste gedeelte hadden wij eene meer opzettelijke vermelding der elastische longvezelen in de fluimen van teringlijders, met eene kritische beoordeeling van dit ziekteteeken verwacht, en de Vert. zou het Nederlandsche publiek geene ondienst gedaan hebben, zoo hij zijne overzetting in dit opzigt eenigzins verrijkt had; het weinige toch op bl. 144 voorkomende, kan in deze dagen niet bevredigend heeten, nu de elastische vezels zulk een belangrijken rol in de leer der teekenen hebben ingenomen. - Bij deze afdeeling zijn 24 afbeeldingen gevoegd van bestanddeelen, die aan verschillende soorten van fluimen toekomen of er toevallig mede vermengd kunnen zijn.
In de vierde afdeeling vinden wij het ‘onderzoek van het speeksel’, in de vijfde dat van de ‘melk’, waarbij de Vert. een klein aanhangsel heeft gevoegd, om met Klencke te waarschuwen tegen de koemelk, zoo als die des winters door het gestalde hoornvee wordt opgeleverd, en die een mengsel van melk met epitheliumcellen, slijm- en etterligchaampjes moet zijn. Verder herinnert hij aan de waarnemingen

{==616==} {>>pagina-aanduiding<<}
van Landerer, wien het te beurt viel groene melk eener zwangere en blaauwe melk eener kraamkoe te onderzoeken.
De zesde afdeeling handelt over de ‘onderzoeking der geslachtswerktuigen.’ Over den Trichomonas vaginalis sprekende, onthoudt S. zich van een stellige uitspraak over dit nog veel betwiste punt, eene allezins loffelijke voorzigtigheid; de bijgevoegde noot van den Vert., betreffende het gevoelen van Hyrtl, die met vele anderen, de trichomonas voor een epitheliumcel verklaart, getuigt van eene groote vooringenomenheid van den Vert. met dien schrijver, en is niet zeer vereerend voor Hoefle, Valentin, Müller, enz., die, als reeds vroeger hetzelfde gevoelen geopperd te hebben, in den tekst genoemd zijn.
De zevende afdeeling, waarmede de tweede aflevering der vertaling besloten wordt, heeft tot onderwerp de ‘onderzoeking der zamengroeisels,’ waaronder de pissteenen de eerste en voornaamste plaats bekleeden, en volgens de uitkomst van het scheikundig onderzoek behandeld worden; in de tweede plaats worden de galsteenen, vervolgens de darmsteenen, eindelijk nog verschillende zamengroeisels, zoo als traansteenen, preputiaalsteenen enz., vermeld.
Dit korte overzigt moge voldoende zijn, om den lezer met den zakelijken inhoud en de volgorde van het werk bekend te maken, voor zoo ver de Nederduitsche vertaling het licht heeft gezien. De vertaling zelve beveelt zich over het algemeen aan door juistheid en vloeijenden stijl, de correctie zal den lezer ongetwijfeld voldoen. Wij moeten hier echter een paar misstellingen aanteekenen, die ons, bij het doorloopen van het werk in het oog zijn gevallen, en die den zin, door Hoefle op die plaatsen aan zijne woorden gehecht, ten eene male veranderen.
Op bl. 43 zegt de Vert. dat de rugvlakte der schurftmijt, bij eene honderdmalige vergrooting beschouwd, zonder strepen en met ronde punten bezet schijnt. Hoefle zegt daarentegen, dat in die omstandigheden, de rug van het diertje, behalve strepen, ook nog ronde punten schijnt te vertoonen.

{==617==} {>>pagina-aanduiding<<}

Op bl. 60 is een zin omgekeerd, waarschijnlijk door het bij vergissing weglaten van het woord geen, waardoor de uitspraak van den S., dat het scheikundig en mikroskopisch onderzoek der huiduitslagen, nog geen voordeel heeft opgeleverd voor de herkenningsleer der huidziekten, geheel wordt omgekeerd, hetgeen tamelijk vreemd klinkt.
Op bl. 123 spreekt de Vertaler van den vloeibaren en gevormden inhoud der slijmvliesklieren. In den bedoelden zin vinden wij het woord gevormd niet duidelijk, en zoo lang het nog geen burgerregt verkregen heeft, moeten wij het als een vreemdeling behandelen en wenschen dat de tegenstelling van het woord ‘vormloos’ door een ander woord moge uitgedrukt worden.
Op bl. 72 zou de Vertaler wèl gedaan hebben met den lezer mede te deelen, wat hij eigenlijk door de mergligchaampjes, die Hoefle in epitheliaalvormsels der mondholte aanneemt, te verstaan hebbe.
Eindelijk zou de Vertaler het werk misschien nog hebben kunnen verbeteren door de beide platen, die tot de derde afdeeling behooren, en die weinig aanspraak op sierlijkheid kunnen maken, door nieuwe, naar de natuur geteekende en fraaijer uitgevoerde te doen vervangen. Ongetwijfeld heeft de Vert. echter aan deze sierlijkheid niet willen opofferen de getrouwheid der afbeeldingen, welke hij (wij mogen zulks vooronderstellen) met het mikroskoop vóór zich, in de platen van Hoefle ontdekt heeft.

De slotsom van dit onderzoek is derhalve, dat wij onderhavig werk en wel de vertaling nog meer dan het oorspronkelijke, den geneeskunstoefenaar volmondig aanbevelen, als leiddraad bij het chemisch en mikroskopisch gedeelte zijner physische diagnostiek, terwijl wij het geneeskundig publiek geluk wenschen met deze aanvankelijke vervulling eener dringende behoefte. Wenschelijk is het in vele op-
{==618==} {>>pagina-aanduiding<<}
zigten, dat de vertaling spoedig worde voortgezet en voleindigd, waartoe wij hopen dat de verschijning der werken, die den Vertaler uit den vreemde te gemoet ziet, binnen kort zal mogen strekken, opdat elk die belang stelt in dit gedeelte der wetenschap, het geheele werk leere kennen en waarderen, en zich door de lezing opgewekt gevoele, de toepassing van de scheikunde en het mikroskoop zoo veel in hem is, in de geneeskundige praktijk in te voeren.

D.








{==619==} {>>pagina-aanduiding<<}

Robert Peel.

Prospectus van: Sir Robert Peel en zijn tijd; bewerkt naar het Engelsch van Dr. W. Cooke Taylor. Rotterdam, T.v.d. Beek, Tz.

Sir Robert Peel's Redevoering over de voorgenomene hervorming in het Engelsche tarief van inkomende Regten. Vertaald door Mr. S. Vissering. Amsterdam, P.N. van Kampen, 1846.

Mr. D.A. Portielje en S. Vissering, Geschiedenis der Tariefshervorming in Engeland. Amsterdam, P.N. van Kampen, 1847.


ἐκεῖνος - δυνατὸς ὢν τῷ τε 
ἀξιώματι καὶ τῇ γνώμῃ - 
κατεῖχε τὸ πλῆϑος ἐλευϑέϱως, 
καὶ οὐκ ἢγετο μᾶλλον ὑπ' ἀυτοῦ 
ἢ αὐτὸς ἦγε. 
Thucydides. 


(Vervolg van bl. 473.)
Voor hen, die Sir Robert Peel als den moedigen hervormer der laatste jaren kennen, is welligt de onverzettelijke tegenstand, waarmede hij de parlements-hervorming bestreed, raadselachtig gebleven, en moet deze eenigermate als anomalie in zijn karakter voorkomen. Zóó althans schijnt het, als men het groot verschil tusschen politieke en commerciele hervormingen voorbij ziet, - geen acht slaat op de stemming der gemoederen en den geest der tijden, of de

{==620==} {>>pagina-aanduiding<<}
eigenaardige omzigtigheid buiten rekening laat, die al de stappen van den grooten Britschen staatsman kenmerkt. Het is waar, een blik gelijk de zijne moest wel geopend zijn voor de nieuwe behoeften eener maatschappij, als die zich onder George III in Engeland ontwikkeld had. Handel en industrie hadden sedert den Parijschen vrede in 1763 reuzenschreden gedaan. Alom verhieven zich aanzienlijke steden, met eene nijvere, ondernemende bevolking vervuld, los van de banden welke landbewoners en grondeigenaars zamensnoeren. Natuurlijk wies en wakkerde met kennis en beschaving de zucht aan naar staatkundigen invloed; de aangroei van bevolking en welvaart hield met verspreiding van onderwijs en opvoeding gelijken tred. De drukpers begon hare magt te voelen, het gedrag en de maatregelen der staatslieden werden in tallooze dagbladen en tijdschriften besproken en beoordeeld. Het onderling verkeer tusschen de meest verwijderde oorden en deelen des rijks werd gemakkelijk en veelvuldig; men leerde belangstelling en aandacht wijden ook aan hetgeen voorviel buiten den engen kring zijner omgeving. Vooroordeelen en opgevatte meeningen werden aangerand. Staatsinstellingen en maatschappelijke voorregten en onderscheidingen werden aan den strengen toets van nationaal belang en algemeene nuttigheid onderworpen; eerbied voor aloud bestaan was geen voldoende schuts meer. De daden en handelingen des bestuurs vonden in de openbare meening een toezigt even naauwlettend, en eenen niet minder vasten toom, dan in den breidel der parlementen. Is het wonder dat de koene bewoners van groote fabriek- en handelsteden, de burgers van Manchester, Birmingham en Sheffield met leede oogen en dagelijks klimmend misnoegen zich verstoken zagen van eigen vertegenwoordigers in het parlement, en het gemis van een regt betreurden, aan kleine, minbevolkte steden en vlekken niet ontzegd. Tijdens den Amerikaanschen oorlog vingen zij aan luide te klagen en aanspraken te doen gelden, misschien reeds 
toen met goed gevolg bekroond, zoo niet het woest geweld der Fransche omwenteling den stillen gang van regelmatige hervorming had belet. De schrik en ontsteltenis op deze verbazende gebeurtenis gevolgd,

{==621==} {>>pagina-aanduiding<<}
de krijg daaruit gesproten, smoorden voor een wijl de kreten om staatshervorming. William Pitt, het vaderlijk voorbeeld getrouw, had herhaaldelijk voorstellen tot wijziging gedaan; maar deinsde terug voor eene meerderheid van zeventig tegenstemmenden, en werd nu even warm bestrijder als hij vroeger besloten voorvechter der parlements-hervorming geweest was. - Burke, wiens vurige geest, later door de gruwelen der revolutie verbijsterd, van verontwaardiging gloeide bij elken zweem van poging tot omkeering, riep al in 1782 uit: ‘Nu, aan het eind der achttiende eeuw hebben wij dan ontdekt, dat de Britsche constitutie, eeuwen lang onze roem en eer, steeds de bewondering en vaak den naijver wekkend van alle wijzen en kundigen bij andere volken, dat die geroemde constitutie in één harer meest geroemde deelen eene dwaze begoocheling was, eene bespotting voor de gevoelens, eene ondermijning van de eerste belangen des volks;’ en in 1793 schreef hij aan den hertog van Portland: ‘Waarlijk, men wordt met kommer vervuld, als men ziet, hoevelen uit de rangen der aristocratie voor die nieuwe soort van volksregering te velde trekken, waardoor het eigendomsregt, tot nu toe onder de menschen geldend, òf openlijk aangerand, òf in 't geheim ondermijnd wordt.’ Toch kon de latere Lord Grey slechts bij één en negentig leden ondersteuning vinden, toen hij in 1797 een voorstel tot parlements-hervorming deed, al had hij Fox, Erskine en Burdett aan zijne zijde. Van dien tijd tot 1815 boeiden andere vraagstukken de algemeene aandacht, maar werd de zaak der parlementshervorming bepleit en levendig gehouden door Sir Francis Burdett. Na de bevrediging van Europa, werden de aanzoeken en eischen op nieuw en met nadruk herhaald. - Lord Grey verloochende in rijper jaren de beginselen niet van jeugdiger leeftijd: aanspraken op billijkheid en rede gegrond, ontleenden nieuwe kracht uit de gebeurtenissen op het 
vasteland, in het gedenkwaardig jaar 1830. Het ministerie Wellington, welks hoofd zich door eene overijlde verklaring had aan banden gelegd, wankelde en viel. Lord Grey aanschouwde den triumf van beginselen, die hij

{==622==} {>>pagina-aanduiding<<}
met zeldzame volharding had voorgestaan: en de vereerende taak om bij het Lagerhuis eene reform-bill in te dienen, viel aan een telg uit den edelen stam der Russells te beurt. Wij willen hare bepalingen hier niet vermelden, maar twee bijzonderheden, betreffende de wijze van invoering, verdienen toch eene plaats, daar zij strekken om de houding en taal van Sir Robert Peel te verklaren. Vooreerst was deze maatregel de eerste, die als gevolg eener voorbereide agitatie, althans in Engeland, was gelukt; ten andere was de persoonlijke tusschenkomst van den Souverein, bij de heftigste tegenstanders in het Hoogerhuis noodig geweest, ten einde hen te bewegen zich van stemming te onthouden en alzoo eene benoeming van nieuwe Pairs tot doorzetting van den maatregel te voorkomen. Wij zijn, na bijna twintig jaren tijdsverloop, van het heilzame der hervorming ten volle overtuigd; wij gelooven, dat tijdige concessies aan onmiskenbare behoeften en billijke wenschen zouden hebben verhoed, dat voorstellen van zoo omvattende strekking tot rijkswet wierden verheven, als gevorderd voor de rust des lands. Wij hebben bij ervaring geleerd, dat de gevreesde bill een middel van behoud is geworden, en ons is het bewijs geleverd, hoe lieden, die van stemregt beroofd, dolle bestrijders van de bestaande inrigtingen waren, door het verkrijgen van staatkundige regten in de ijverigste, wakkerste verdedigers werden verkeerd. Ontegenzeggelijk is door de verordeningen dezer staatwet, aan de midden-klassen van Groot-Brittannië overwegende magt en invloed verzekerd; de afschaffing der graanwetten heeft wèl getoond wat zij thans vermogen. Te opmerkelijker was deze zege, omdat zij buiten medewerking, ja ondanks den tegenstand van Chartisten en lagere standen bevochten werd. Slechts bevreemde ons niet, dat Robert Peel, hoe schrander ook en wijs, in 1830 die reeks van gevolgen niet duidelijk overzag, of liever, het verhooge den dunk voor zijne scherpzinnigheid, dat hij de 
nadeelen, eenzijdig maar juist, heeft aangewezen. ‘Met angst en bezorgdheid’ waren zijne profetische woorden, ‘zie ik de aanneming dezer wet te gemoet. Al geef ik toe dat ons geene andere keuze overblijft, dat

{==623==} {>>pagina-aanduiding<<}
het Hoogerhuis alleen door van allen tegenstand af te zien, de vernietiging zijner onafhankelijkheid kan ontgaan, het slagen dezer voordragt, op dusdanige wijs, zal, gelooft mij, een gevaarlijk antecedent zijn, gereede toevlugt voor ieder gouvernement, dat ontwerpen, door de volksstem verlangd, wil doordrijven. Zoodra men de graanwetten, of andere vraagstukken, geschikt om de hartstogten aan te vuren, behandelen moet, zal het zich op het voorbeeld van heden beroepen, en wanneer wij dan in oogenblikken van spanning en opgewondenheid verkeeren, zal men uit de noodzakelijkheid om rust te bewaren, een argument tot bedreiging, of des noods ter vernietiging van de zelfstandigheid der Lords ontleenen.’ - ‘Er bestaat erger dwinglandij dan die van enkele tirannen. Ik beweer, dat in het belang van dit ontwerp gevaarlijke driften zijn opgewekt: wie kan haar bestaan ontkennen, wie hare felheid en verbittering betwijfelen, die de gestadige vijandelijkheid des volks tegen zoo vele edele mannen gadesloeg, die belangeloos en waardig de rol van brave en eerlijke vaderlanders in de vergadering der Lords hebben vervuld. Is het tegen te spreken, dat zij met wezenlijk gevaar naar hunne landgoederen wederkeeren, omdat zij overeenkomstig hun geweten, voor de ware belangen des volks hunne stem hebben uitgebragt. Lord John Russell had zich kunnen onthouden van met zelfvoldoening te verkondigen, dat de hoofdbeginsels der wet door de voorgestelde amendementen niet gewijzigd zijn. Wie dacht er aan, dat de Lords, in de uitoefening hunner magt, vrij en onbelemmerd waren? Is het niet overbekend dat men dreigementen bezigde, en de benoeming van een tal nieuwe pairs aan hen voorspiegelde, zoo zij de wet niet goed stemden, zonder de hoofdbeginsels te veranderen. De edele Lord heeft erkend dat deze benoeming is beoogd, en ze verdedigd uit de gesteldheid des lands. Maar bewijst deze erkentenis zelve niet, dat het Hoogerhuis de reform-bill onder een soort van dwang 
heeft aangenomen? Ik aarzel niet te verklaren, dat ik in mijne oppositie zou hebben volhard, zonder mij eenigzins te bekommeren of dit gedrag de benoeming van een zestig of

{==624==} {>>pagina-aanduiding<<}
honderdtal pairs zou na zich slepen. Liever het gouvernement tot deze inconstitutionele magtsoefening genoodzaakt, dan dat ik mijne bestrijding liet varen der voordragt tot parlementshervorming.’ De biograaf van Robert Peel, aan het hoofd dezes vermeld, poogt den tegenstand uit geheel andere oorzaken te verklaren. Nu eens vermeldt hij de algemeene opinie, dat de hertog van Wellington het openbaar leven zou vaarwel zeggen, en Sir Robert Peel, van de boeijen en banden zijner partij ontslagen, zijne plaats als lid van een vrijzinnig gouvernement welhaast zou gaan innemen. Maar, vervolgt hij, in dat geval had deze den lang gekoesterden wensch, om als hoofd van een eigen gouvernement op te treden, voor een' onbepaalden tijd moeten verdagen, en tot zoodanig offer was hij geenszins bereid. Dan weder schrijft hij: ‘Sir Robert Peel stond nu gereed een nieuwe rol te vervullen als leidsman der oppositie tegen het meest populair bewind, dat in Engeland sinds eene eeuw gevormd was; en hij had eenen maatregel te bekampen, die werd voortgestuwd door zulk een wassenden vloed van ingenomenheid, dat een staatsman van zijn doorzigt, dien als weldra onweêrstaanbaar erkennen moest. Tevens mag hij met grond gerekend hebben op de reactie, welke noodwendig op teleurgestelde verwachtingen volgen moest. Het was voor de Whigs een ongeluk, dat zij onder de hervorming-crisis te populair waren. Elk, die maar een staatkundig plannetje had, waande het door een ministerie van Whigs en een hervormd parlement te zullen zien verwezenlijkt; vond hij dan later zijn lievelingsdenkbeeld evenmin onder het nieuwe stelsel als weleer uitgevoerd, dan wreekte hij zich voor die teleurstelling op hen, die hem met bedriegelijke hoop hadden gevleid. Lord Grey had van den aanvang dezen uitslag voorzien en met profetischen blik voorspeld, dat de ontwerpers der parlementshervorming, na eene poos zouden gestraft worden voor mislukte verwachtingen, zonder hun toedoen gewekt, en 
om verijdelde uitzigten, niet door hen voorgespiegeld.’ Elders wederom lezen wij: ‘Men heeft betwijfeld of Sir Robert Peel op deze reactie rekende; maar zeker is het, dat hij

{==625==} {>>pagina-aanduiding<<}
eenen algemeenen oorlog in Europa voor onvermijdelijk hield, en dat in dergelijk geval de onbedrevenheid der Whigs tot eene verwarring
    leiden zou, die spoedig hem zelven met Wellington weêr in het bewind zou roepen. Het is in velerlei omstandigheden zijns levens eene hoofddwaling
    geweest, dat hij zich onmisbaar zocht te maken, eene soort van politieke noodzakelijkheid, nu voor zijne partij, dan weder voor de natie. Hij
    vergat dat alleen gedurende eene crisis zoodanige noodzakelijkheid stand houdt, om te worden opzijgeschoven, zoodra het gevaar geweken is.
    Onmisbaar voor de anti-katholieken tot 1829, zoo als voor de liberalen, totdat de emancipatie er door was, werd hij dit evenzeer voor de
    protectionisten tot aan 1846, en later wederom voor de free-traders, tot na de intrekking der graanwetten; maar men is jegens zulke personen
    weinig dankbaar en zóó vonden hem de jaren 1831 en 1847 van gezag beroofd.’ Men heeft almede beweerd, dat Peel de banden niet kon noch wilde
    slaken, met welke hij aan Wellington was verknocht. Bij de waarschijnlijkheid van oorlog, moest de enge staatkundige verbindtenis met den
    beroemden veldheer natuurlijk dubbele waarde hebben, en een grooten waarborg van kracht met zich brengen. Toen het uitzigt verijdeld was en de
    krijg werd afgewend, faalde ook deze berekening, en wij zouden ongaarne tegenspreken dat Peel's betrekkingen met den Hertog zijne sterkte verlamd en de aansluiting belet hebben van vele staatslieden, die aan bedachtzamen vooruitgang gewijd, als van zelf tot bondgenooten van den langzaam voorwaarts strevenden hervormer waren aangewezen. Dat hij zelf pogingen zou hebben gedaan tot eene coalitie met de hooghartige Whigs, die smadelijk wierden afgeslagen, komt ons voor noch met het karakter van Sir Robert Peel, noch met de schranderheid van Lord Grey te stooken. De eerste wist te wel hoe weinig van verzoenende stappen bij de Whig-aristocratie was te wachten, en in de bewustheid 
zijner talenten kon hij geene toenadering wagen, dan waarbij de erkentenis dier bekwaamheden op den voorgrond was gesteld. Op de vraag: ‘zal ik,
    ingevl van aansluiting den stand innemen, de schatting

{==626==} {>>pagina-aanduiding<<}
verwerven, die mij toekomt?’ moest hij een ontkennend antwoord geven. Buigzaam en toeschietelijk was de zoon des katoenspinners niet, en
    aan titels en hooge geboorte alleen bragt hij nooit zijne hulde. Of anders Lord Grey den ervaren, werkzamen, schranderen Peel, aan het hoofd der
    binnenlandsche zaken, niet liever zou hebben gezien dan zijnen ambtgenoot, den poco-curante Lord Melbourne, kan niet twijfelachtig zijn. Ons
    bevreemdt bij het naslaan der redevoeringen, waarin Sir Robert de reform-bill bestreed, bij de herinnering aan den staat van Europa en
    Groot-Brittannië, bij de herdenking van zijnen omzigtigen, behoedzamen geest, die tegenstand niet meer. Wel blijft ons de verblinding der Tories
    onverklaarbaar, die door verzaking van den éénigen man in staat een tegenontwerp voor te stellen, de zaak hunner wederpartij deden zegevieren.
    Doch zoo de uitkomst veler bezorgdheid in 1830 gelogenstraft heeft, kan toch een blik op de geschiedenis dier tijden ons leeren, dat er grond tot
    vreeze was. De tooneelen te Parijs werden in Engeland gevolgd door den dood des konings: algemeene verkiezingen, onder den indruk der
    gebeurtenissen in Europa gehouden, hadden de opgewonden stemming der gemoederen in Engeland nog meer gespannen: o'Connell en Brougham vuurden het
    volk aan. Het platte land was aan eene ware ‘jacquerie’ ten prooi, van Kent uitgegaan spreidde zich de toorts des opstands over de graafschappen
    Hants, Wilts, Bucks, Sussex en Surrey heen. Benden van brandstichters vernielden gebouwen, schuren en levensmiddelen, fabrieken en werktuigen
    werden verwoest; de ongelukkige eigenaars met brandbrieven bedreigd; op stouten toon werd verhooging van werkloonen en slooping der machinerie
    gevorderd. Onder zulke omstandigheden en in zoodanigen staat van gisting, vergaderde het nieuwe parlement. Gedurende de beraadslagingen over het adres, had Lord Grey van eene parlements-hervoming 
gesproken: ‘Mijn levenlang heb ik behoord tot het kamp der hervormers, nooit was ik gezind verder te gaan, dat ik thans zou bereid wezen, zoo de
    gelegenheid zich daartoe opdeed. Ik grond die hervorming niet op afgetrokken regtsbegrippen.

{==627==} {>>pagina-aanduiding<<}
Men verkondigt ons dat elk belastingschuldige, ja ieder tot jaren van onderscheid gekomen, regt heeft om vertegenwoordigers te kiezen. Ik ontken ten eenenmale, dat dergelijk regt bestaat. Maar hierop heeft het volk aanspraak, dat het goed worde bestuurd, dat zijne regten en welvaart worden verzekerd; zoo dit met algemeen, of veruitgebreid stemregt onbestaanbaar blijkt, dan is beperking, niet uitbreiding het ware volksregt.’ - Bij de beantwoording dezer aanmerkingen leî de Hertog van Wellington de verklaring af, die den val van zijn ministerie (waarvan Sir Robert de ziel was) verhaastte. ‘Ik aarzel niet te zeggen, dat wij tot geenerlei voorstel, als dat door den edelen graaf bedoeld, bereid zijn, en ik voeg er, wat mij zelven betreft, even onbewimpeld bij, dat zoo lang ik deel van het gouvernement mag uitmaken, ik het steeds van mijnen pligt zal achten, zoodanige voorstellen, door anderen gedaan, te bestrijden.’ - Alle partijen reikten elkander nu de hand ter bevechting der bewindslieden. Uit naam der Whigs betuigde Lord Althorp, ‘gemis van vertrouwen;’ Brougham noemde het bestuur ‘zoo zwak als nooit eenig te voren was gezien, ter naauwernood geschikt voor de afdoening van zaken, in de kalmste oogenblikken.’ Sir Edward Knatchbull, het uitgedrukte beeld der onbewegelijke ultra Tories, vereenigde zich met Jozef Hume, den ultra radicaal, in eene verklaring van wantrouwen en tegenzin. Is het wel vermoedelijk, dat de leidsman van een bewind, onder zoodanige aanvallen bezweken, aan verbroedering met deze bestrijders, of aan het scharen onder de vaan zijner opvolgers zal hebben gedacht? En gaan wij de gronden na, die hij later als argumenten tegen de voorstellen ter hervorming bezigde, dan worden wij bevestigd in onze overtuiging, dat Sir Robert Peel den tegenstand ter goeder trouw, overeenkomstig met zijne beginselen en zijn karakter, gevoerd en volgehouden heeft. Wij moeten enkele proeven 
mededeelen: ‘Men zegt, dat de keuze slechts overblijft tusschen aanneming dezer wet of burgeroorlog, en zoo wij aan de woorden van ons medelid voor Calne (Macaulay) geloof slaan, moeten wij worden teruggehouden door het vooruit-
{==628==} {>>pagina-aanduiding<<}
zigt van moord en plundering, om over eene gewigtige staatsaangelegenheid bedaard ons oordeel te vestigen. Mag ik de vrienden der hervorming vragen, waarom ik mij zou laten vervaren door het voorspiegelen van dit schrikbeeld? Waarom zou mij niet vrijstaan bij deze wet, wat hun zelven voorleden jaar bij de hervormingsvoorstellen van Lord Blandford vergund was, ernstig en bedachtzaam te overleggen, alvorens het oordeel uit te spreken. Hun tegenstand was toen geen bewijs van afkeer tegen iedere hervorming; maar deed slechts weêrzin blijken van dat ontwerp. Ik verkeer thans in het zelfde geval.’ - ‘Wij leven in 1841, en ons wordt eene hervorming voorgesteld, terwijl de gebeurtenissen te Parijs en in Brussel veler oordeel verbijsteren en eene koortsige spanning te weeg brengen, die kalm beraad buiten sluit. Ook ik wijs op den toestand van Frankrijk, maar niet als voorbeeld, - neen, ter waarschuwing voor ons vaderland. Al neem ik aan, dat het verzet tegen het gezag regtmatig was, let op de gevolgen, voor welvaart, voor nijverheid, voor geluk; stellen wij toch nimmer onze heilrijk getemperde vrijheid op het spel, om dwaselijk die woeste vrijzinnigheid van Franschen bodem na te jagen. Wat baat eene vrijheid van regtvaardigheid en doorzigt ontbloot, die rust noch voorspoed kan aanbrengen? Het gouvernement was verpligt geweest op een tijdstip als het tegenwoordige, zich te onthouden van het roeren dezer zaak, het behoorde den strijd niet aan te wakkeren, die hier rijzen moet tusschen de bezitters van bestaande voorregten en die daar aanspraak op maken; het is de pligt eener regering, de hartstogten en opgewondenheid des volks te bedaren, niet ze aan te vuren. Men heeft eenen anderen weg verkozen, de toorts 
der volksberoering is over dit land geslingerd, het is onherroepelijk geschied. Geve de Hemel dat niet, als der Filistijnen vijand weleer, na tweedragt en rouw te hebben gezaaid, zij hun eigen ondergang voltooijen, door de zuilen van dien gewijden tempel omver te rukken, dien zij zelven erkennen, dat “de edelste maatschappij van vrije wezens omvat.”’ - ‘Geen deel van den maatregel is van meer gewigtige en veruitziende gevolgen,

{==629==} {>>pagina-aanduiding<<}
dan de hervorming van Ierland's kiesstelsel. Ik ben beducht voor den uitslag, en bovenal misprijs ik het nemen van de proef in deze oogenblikken. Naauwelijks zijn twee jaren verloopen, sedert eene groote omkeering in Ierland's inwendige staatsgesteldheid plaats had; en vóór dat nog eenige voldoende ervaring omtrent hare werking verkregen is, worden wij geroepen om eene tweede verandering tot stand te brengen, waarbij de waarborgen tegen de gevaren der eerste onmiddellijk worden bedreigd. Het is nu te laat voor het parlement, om de nadeelen te verhoeden, die ik van de handelwijs der regering onafscheidelijk beschouwe. Ik verwacht van de volvoering harer voorstellen groot kwaad, en ben niet gerust omtrent de gevolgen van eene verwerping. Wie begrijpt niet, dat thans, nu de raadslieden der kroon, de zamenstelling van dezen tak der wetgevende magt hebben afgekeurd, en wel met 's konings sanctie, nu zij de noodzakelijkheid van beduidende wijziging hebben verkondigd en aan talrijke klassen des volks een aandeel in de voorregten en den invloed van het bestuur hebben voorgehouden, - dat zeg ik, thans, hoedanig de stand der quaestie in het afgetrokken moge zijn, de vraag voor het oogenblik wezentlijk is veranderd? En toch moet ik de gevolgen van aanneming en verwerping tegen elkander wegen, en bij die keuze is mijn besluit genomen; ik zou, om met Fox te spreken, “verraad plegen aan mijnen Vorst, mijn vaderland en mijn geweten, indien ik niet de constitutie boven volksgunst stelde;” en zoo ik de nationale regten en belangen niet verdedigde, ook als zij worden bedreigd door eigen begoocheling en opgewondenheid.’ - ‘Men heeft mij uitgetart de gevaren naauwkeurig aan te duiden, welke ik van deze reform-Bill ducht, en ik zal aan dit verlangen gehoor geven. Naar mijn inzien zal het democratisch element door deze wet eenen zoo overwegenden invloed boven Kroon en Hoogerhuis verkrijgen, dat wij met der daad onze getemperde 
monarchie in volksregering zullen herscheppen. Ik zie de mogelijkheid niet, dat voortaan de souverein eenig impopulair praerogatief zal kunnen uitoefenen, hoe noodig ook voor de duurzame rijksbelan-
{==630==} {>>pagina-aanduiding<<}
gen. Ik geloof, dat wij het middel gaan opgeven, dat ons in staat stelt om aan den springvloed van populaire meeningen weêrstand te bieden. Dringt die met geweld en gestadig aan, dan moet hij ten laatste zegepralen; maar thans bezitten wij dammen tegen de eerste schokken, waarop voorbijgaande opwellingen afstuiten, en waardoor het ons mogelijk is om, bij volstrekte noodzakelijkheid, langzaam en voorzigtig de banden en vastigheden los te maken, die de bestaande inrigtingen verzekeren. Maar in het vervolg zal in het raderwerk der regering geen “vis inertiae” meer zijn, geen kracht om aan de rustelooze veranderingszucht het hoofd te bieden, zoo als die thans gevonden wordt, niet alleen in den monarchalen regeringsvorm, maar uit de denkbeelden, gewoonten en vooroordeelen ontstaat, met aloude instellingen ingeweven. Het Lagerhuis zal voortaan alvermogend zijn; de overige takken der wetgevende magt slechts worden geduld, totdat men ontwaart, dat instellingen, louter een schijngezag bezittend, noodelooze en kostbare omslag zijn, die men beter doet te sloopen. Hoe kan de koning voortaan zijn ministerie veranderen? hoe in dagen van spanning zijn bestuur wijzigen, met eenigen kans van zijne raadslieden, welligt om trouwe pligtsbetrachting niet in de volksgunst deelend, tot leden van het parlement te zien gekozen? Hoe velen, bij uitstek geschikt aan het roer te staan, zullen worden uitgesloten, omdat zij ongezind of onvatbaar zijn voor de kunstenarijen, die aan volksvergaderingen behagen! Door alle plaatsen aan de keuze des volks te binden, wordt inderdaad het praerogatief der kroon ten dezen aanzien afgesneden, en in zooverre eene omwenteling in den staat bewerkt. De raadslieden der kroon kunnen het vertrouwen hunner committenten verliezen, 
zoo als met Lord Palmerston is gebeurd; soortgelijk geval kan zich onder andere omstandigheden voordoen, met de regtsgeleerde advizeurs bij voorbeeld. Mijne tegenstrevers beweren toch niet: “Wij zien op groote beginselen en bekommeren ons weinig om die kleine details: raadslieden der kroon moeten als de overige candidaten de volksgunst verwerven door een gedrag, dat hen populair maakt.” Zij mo-
{==631==} {>>pagina-aanduiding<<}
gen zoodanige taal voeren; allen, die de Britsche constitutie kennen uit hare praktische werking, weten, dat deze redenering bedriegelijk is. Het betaamt hen, die met de verantwoordelijkheid van het hoogst gezag zijn bekleed, niet volksgunst na te jagen door klinkende aanspraken over de vrijheid der drukpers te houden en het gepeupel te believen door verachtelijk misbruik hunner gaven en talenten.’ - Men spiegelt ons voor dat de hoofdverdienste van het plan daarin bestaat, dat het eene afdoende eindregeling zal wezen. Maar dit is onmogelijk; indien de beginselen goed en de gronden vast zijn, waarop dit voorstel rust, kan het vraagstuk der Hervorming hiermeê niet afgedaan zijn. Wat baat de eenstemmigheid, met welke de voorstanders op de aanneming dringen? wat vorderen wij met de circulaire van ons medelid voor Middlesex Mr. Hume, die voor het oogenblik eenparig berusten voorschrijft? ‘Laat,’ zegt hij in één zijner brieven, ‘thans alle discussie over geheime stemming varen, zwijgt over jaarlijksche vernieuwing van het parlement, prijst de ministers boven alles, en neemt het dadelijk goede aan, dat zij ons bieden.’ Hij had er kunnen bijvoegen, wat staatkunde verbood te zeggen, maar hij zeker daarbij dacht: Grijpt het middel aan, dat deze wet u in handen geeft, neemt de gebiedende stelling in, die u in staat zal stellen, al wat gij verlangt, af te persen. Wat beteekent het, dat men thans de geheime stemming in de schaduw stelt? zoo hare voorstanders naar waarheid konden betuigen, dat zij in deze 
bill eene vergoeding zien voor het gemis, een equivalent in hare plaats aan te nemen, er zou voor dit 
voorgewend vergelijk een schijngrond bestaan. Maar zoo hunne redenering ten gunste der geheime stemming, er slechts door versterkt wordt, zoo die nieuwe klasse van kiezers oprijst, voor aristocratischen invloed vatbaar, waarvan men gesproken heeft, wat voorwendsel kan dan, na de aanneming dezer wet, voor de bepleiters der ‘ballot’ nog bestaan, om hunne denkbeelden te verdagen? Wanneer men voorspelt dat deze eene eindregeling zal zijn, dan is dit in zooverre juist, als waarschijnlijk voor korten tijd de hervormers zelven zullen wenschen in de bepalingen

{==632==} {>>pagina-aanduiding<<}
dezer wet te berusten. Het uitzigt op groote voordeelen, erkentelijkheid voor nieuwe regten, het bekoorlijke der nieuwheid mogen de nieuwe staatsregeling een kort aanzijn verzekeren. Maar deze indrukken worden allengs uitgewischt. De niet-vertegenwoordigde klassen zullen beginnen zich te weren, en bij het lezen van den aanhef dezer wet, met eenig regt vragen, waarom zij van hare gunstige beschikkingen zijn uitgesloten? - ‘Lord John Russell heeft de theoretische gebreken van het bestaand kiesstelsel aangewezen; hij heeft een beroep op het volk gedaan, en hen uitgenoodigd tot een bezoek op de groene heuvels van Old-Sarum en de vervalleu puin van Midhurst. Ook ik beroep mij op dat zelfde volk: om hen te vragen, als zij zich aan de vermeende vlekken in onzen staatsvorm hebben blind getuurd, als zij het onderzoek naar de onreinigheden van Old-Sarum en Midhurst hebben volbragt, dan hunnen blik hooger te rigten en wijder gezigtskring te omvatten dan waarbinnen de edele Lord hen beperken wil. Ik bid hen, op een tijdvak van anderhalve eeuw terug te zien, te bedenken, dat hunne constitutie in hare tegenwoordige gedaante zóó lang heeft bestaan, en mij dan te zeggen wáár, onder de staten van Europa, instellingen gevonden worden, die gelijke waarborgen voor geluk en vrijheid bevatten? Ik bezweer hen op den uitslag te letten, dien elke poging ter navolging onzer staatsregeling gehad heeft. In Frankrijk, Spanje, Portugal en België heeft men zich uitgeput om ons te evenaren, om het koninklijk, aristocratisch en volkselement in evenwigt te brengen, en de onwaardeerbare zegeningen van beperkte monarchie en getemperde vrijheid te bevestigen. Tot nu toe hebben al die pogingen gefaald. Ik vraag nu niet om welke reden en door wiens schuld, maar het feit der mislukking is onloochenbaar. Ziet over de grenzen van Europa heen en gij zult de bezwaren leeren beseffen om nieuwe inrigtingen van bestuur tot stand te brengen. Indien het 
gezag zoo gerust aan het volk is toe te vertrouwen, indien de bevoegdheid om zich zelf te regeren, zoo uitgemaakt is, en ieder zijn eigen belangen zoo wèl weet te beoordeelen, vanwáár dan, dat tot op he-
{==633==} {>>pagina-aanduiding<<}
den elke proefneming, om den volks invloed over het uitvoerend gezag te vestigen en te regelen, op ééne enkele uitzondering na, volkomen mislukt is? Waar zijn de gelukkige republieken in Zuid-Amerika? Wat heeft hare wording belet? Wat de bewoners verhinderd het nieuwlingsverleend gezag ter bevordering van eigen belangen en ter bevestiging van eigen vrijheden te gebruiken?’ Indien ik een beroep moet doen niet op het verstand en het bezadigd oordeel dezer vergadering, maar op een verborgen, hooger gezag, op de denkbeelden en wenschen der natie, wèl nu, dan hoop ik slechts dat het Britsche volk, alvorens dezen maatregel goed te keuren, een oor zal willen leenen aan een bedaard pleidooi voor wat, niet zonder inmengsel van bitteren spot, de ‘oude Engelsche constitutie’ genoemd is. Ik hoop, dat men bedenken zal, hoe uiterst gewigtig en van hoe teederen aard de inrigting van het staatsbestuur is; een kunstig zamenstel, niet te beoordeelen door onderzoek van een enkel deel, dat men kan afzonderen om afschuw te wekken; maar waartoe ruimer overzigt, zoo van den geheelen bouw, als van de werking vereischt wordt. Canning heeft naar waarheid gezegd, dat wij ons eigen oordeel evenzeer moeten wantrouwen bij het onderzoek eener staatsregeling, als bij de beschouwing van een uitmuntend kunstgewrocht. Er kunnen raderen zijn, in het oog van onkundige, oppervlakkige beoordeelaars, onnut of schadelijk, en die toch verdienstelijk zijn, wanneer zij tot de harmonie des geheels, of tot de volledige werking van het gewrocht bijdragen. Aanschouwt het menschelijk ligchaam, zoo bewonderenswaardig van zamenstel; en toch, er zijn in de gedaante van een schepsel, zoo uitmuntend van verstand, zoo oneindig in vermogens, 
zoo gelijkvormig aan God gemaakt, deelen en verrigtingen, die op zich zelve beschouwd, afkeer en weêrzin wekken. - Mogen toch mijne landgenooten niet vergeten, dat schrijvers van vroeger tijd, voor meer dan duizend jaren levende, die derhalve voor de Britsche constitutie geen partijdigheid konden koesteren, maar bespiegelingen over verschillende regeringsvormen nederstelden, deels wanhoopten

{==634==} {>>pagina-aanduiding<<}
om eene staatsregeling als de onze te verkrijgen, deels ook haar beschreven als de volmaakste van allen. Is het mogelijk juister schets van de Britsche constitutie te leveren, dan vervat is in deze woorden van Cicero: ‘Statuo eam esse optime constitutam rempublicam, quae ex tribus generibus illis, regali, optimatum et populari sit modice confusa.’ Een ander uitmuntend schrijver der oudheid, Tacitus, zegt, dat alle regeringsvormen moeten bestaan òf uit een' vorst, òf uit de edelen, òf uit het volk; liever nog uit eene zamensmelting van al die elementen, van welke hij echter de uitvoerbaarheid betwijfelt. ‘Cunctas nationes et urbes populus aut priores aut singuli regunt. Delecta ex his et constituta reipublicae forma laudari facilius quam evenire, vel si evenit, haud diuturna esse potest.’ Zoodanig is het oordeel der voortreffelijkste schrijvers over de vraag naar den besten regeringsvorm.
Doch wij gevoelen het, deze eenvoudige vermelding der gronden, met welke Sir Robert Peel de reform-bill bestreed, uit het verband geligt, en op zich zelven voorgedragen, missen voor onze lezers de kracht, die het gansche redebeleid voor de hoorders moest hebben. Genoeg ook hebben wij medegedeeld om de oogpunten te doen kennen, uit welke hij de hervormingswet beschouwde en hare bepalingen bestreed. Spoeden we ons tot dat belangwekkend perk zijner staatkundige loopbaan, waarin hij nooit geëvenaarde bekwaamheden als leidsman eener partij ten toon spreidde, en die aan zijnen talentvollen mededinger deze hulde ontlokt heeft. ‘Na den strijd over de reform-bill,’ zegt Lord John Russell, ‘stond het te vreezen, dat hare bestrijders, heillooze gevolgen van hare aanneming duchtend, met tegenzin uit het krijtperk treden, en daardoor den krijg der klassen onderling zouden doen voortwoeden, die aan het vaderland duurzaam nadeel had kunnen berokkenen. Ik beschouw Sir Robert Peel als den man, die dit verhoedde. Hoewèl hij de reform-bill bestreden had, ging hij met zijne stelling te rade, en deed een beroep op het land ten voordeele dier beginselen, wier begaafdste tolk hij geweest was. De verschillende magten in den staat

{==635==} {>>pagina-aanduiding<<}
bragt hij weêr tot een, en bewees alzoo, dat hij niet aarzelde te berusten in het oordeel des volks, over den goedgekeurden maatregel.’ - Opmerkelijk is ten dezen aanzien de verklaring, door Peel zelven afgelegd, bij zijne wederoptreding in het Hervormd parlement. Zeker vergissen we ons niet met onder de beweegredenen zijner tegenkanting ook te tellen het onvermijdbaar verlies van invloed en leiding, die langdurige ervaring en naauwlettende opmerkzaamheid hem in eene vergadering uit gansch andere bestanddeelen zaamgesteld hadden doen verwerven. Hij kende zijne hoorders, hij wikte hunne belangen, hij bespiedde hunne drijfveren, hij woog hunne bezwaren: redenering en taal en toon waren voor dit gehoor bij uitnemendheid berekend. Voortaan zou het anders worden; de ondervinding zoo zorgvuldig opgedaan, de welsprekendheid zoo moeizaam verkregen, de meerderheid zoo onbetwistbaar toegekend, moesten wederom van nieuws worden opgebonwd. Maar zijne partij was gekozen. ‘Het is mijn pligt de kroon te steunen, en die steun wordt mijnerzijds verleend uit beginselen, volkomen belangeloos en vrij. Ik heb geen ander doel dan het behoud van wet, orde, eigendom en zedelijkheid. Mijn gedrag op heden moge aanwijzen hoedanig ik in het vervolg zal handelen. Men zegge niet dat ik zoo spreek met 't oog op herkrijging van het bewind. Ik weet dat er tusschen mij en eene ministeriële betrekking wijder afgrond gaapt dan bij iemand uwer. Ik verlang even weinig de bewindslieden te vervangen als ik zeggen kan, dat mijne ondersteuning op toegenomen vertrouwen rust. Het is als aan staatsdienaren, die bijstand behoeven, en dus op gronden van publiek belang, dat ik hun mijne hulp verleen. Nog geloof ik, als vroeger, dat de groote verandering in het zamenstel dezer vergadering van de staatslieden mijner partij eene andere gedragslijn vordert; al wat ik sedert onze bijeenkomst opmerkte, bevestigt mij in deze meening. Zoo lang het Lagerhuis in twee groote 
partijen gesplitst was: de eene met gezag bekleed, de andere daarvan uitgesloten, maar op eigen beginsels gerust, was het natuurlijk en regt, dat zij eene taktiek volgden tegen de

{==636==} {>>pagina-aanduiding<<}
wederpartij gerigt, en met het doel om haar te verdrijven. Maar de omstandigheden zijn nu gekeerd, en ik voel voor mij zelven geen vrijheid, om, met mijne beginsels, thans nog die zelfde taktiek aan te nemen, die vroeger noodig en billijk was. Zoo lang ik het gouvernement genegen zie de regten van eigendom te handhaven, het gezag der wet op te houden, en de bestaande orde van zaken voor roekelooze nieuwigheidzucht te bewaren, zal ik het van mijnen pligt rekenen, hun ter zijde te staan. Ik wil rondborstig erkennen, dat ik bij deze vergadering eene te groote strekking meen te zien om al wat is af te keuren. Men heeft hier zitting genomen onder den indruk, dat de instellingen, waaronder wij tot nu leefden, misbruiken zijn, die moeten afgeschaft, en algemeen wordt te hooge dunk gekoesterd van onze middelen tot herstel. Slaat een blik op de voorgestelde wetsontwerpen, en herinnert u de verwachtingen die reeds zijn opgewekt; mij althans heeft een onderzoek der lijst van voorstellen overtuigd, dat, eer drie maanden verloopen zijn, al die uitzigten in rook zullen verdwijnen. De toestand van dit rijk was niet zoodanig als velen waanden. Ik geloof wegens dit beweren geenszins het verwijt te verdienen, alsof onze partij tegen alle hervorming was, neen! Evenmin kan ik den naam van “conformist” op mij toepassen; want in mijne denkbeelden over hervorming, is volstrekt geene verandering gekomen. Ik heb mij tegen het voorgedragen plan verzet, omdat ik de vergadering, zoo als zij destijds was zaamgesteld, voor zeer gezind hield om alle noodige, heilzame verbeteringen te overwegen; maar ik moet ten sterkste tegenspreken, dat ik ooit of immer vijand van geleidelijke en veilige hervorming ben geweest.’ - ‘Met vreugde heb ik van de ministers vernomen, dat zij, ofschoon bereid wezenlijke misbruiken weg te nemen, even besloten zijn de inrigting van het Lagerhuis, zoo als het thans bestaat, te behouden, en elke poging tegen te gaan om den 
algemeenen geest te schokken. Ik ben gereed hen daarbij te helpen. Als men van verbetering in het lot der lagere klassen spreekt, worde niet vergeten dat nijverheid en orde alleen bestaanbaar zijn

{==637==} {>>pagina-aanduiding<<}
met vertrouwen der meergegoeden; want buiten dat, zal er geen kapitaal in nuttige ondernemingen worden gestoken, en de arbeidende klassen zullen meer lijden door gebrek aan werk, dan zij ooit konden bevoordeeld worden, al wierden ook de bezittingen der rijken haar ten gevalle verbeurd. Zóó vast staat daaromtrent mijne overtuiging en zóó groot is mijne bekommering om de kapitalisten schrik aan te jagen, dat ik, hoezeer verre verwijderd van naar het bestuur te dingen, uit de bewustheid dat een zwak gouvernement in deze beslissende oogenblikken, eene volksramp zou zijn, stellig van plan ben de regering zoo veel mogelijk te schragen. Ik weet dat het land alleen door het Lagerhuis te besturen is, en besef dat mijne denkbeelden niet overeenstemmen met die van de meesten onder mijne hoorders; van mijne zijde ben ik ongezind mij naar de meerderheid te voegen, en zal dierhalve, uit beweegredenen van algemeen belang, het bewind ondersteunen, op gronden even onafhankelijk als die eenig lid, hoe vrijzinning ook en uit welk oord afgevaardigd, kunnen bezielen.’ Vermaard is in Engeland Peel's uitspraak gebleven, dat voortaan de constitutiekamp in de kiesvergaderingen moest volstreden worden. De naauwgezetheid en ijver, welke hem steeds kenmerkten, begonnen allengs zijne volgelingen aan te vuren. In vastgesloten gelederen nam de conservatieve partij aan het verkiezingwerk deel, terwijl de parlementsleden, door zulk een schrander hoofd aangevoerd, altoos met beleid in de debatten zich mengden. De benaming van conservatieve partij, is evenzeer als hare schepping het werk van Robert Peel. Menigmaal heeft hij hare strekking en beginselen duidelijk omschreven. Ieder misbruik opheffen, sinecures afschaffen, aansluiting aan de middenklassen en een spaarzaam beheer voorstaan, maar tevens met alle kracht de getemperde monarchie handhaven, de regten van het Hoogerhuis eerbiedigen, en de kerkelijke goederen beschermen, ziedaar de 
hoofdtrekken in de beeldtenis, zoo als het doorluchtig hoofd der behouders die teekende. ‘Wij roepen aan hen, die het kiesregt bezitten, telkens toe, dat wij niet alleen elken dadelijken aan-
{==638==} {>>pagina-aanduiding<<}
val tegen onze instellingen zullen afslaan, maar evenzeer willen verhoeden, dat onze getemperde monarchie, onder een' schoonen schijn van hervorming, in eene democratische republiek ontaarde. Wij zullen niet lijdelijk aanzien, dat onder voorwendsel van verbetering het democratisch element dermate de bovenhand bekome, dat wij onopgemerkt van de zegeningen beroofd worden, onder het evenwigt der staatsmagten door ons genoten. Wij verkondigen, dat alle rangen en standen bij het behoud dier beginselen belang hebben, omdat de bewaring van orde en rust, de bloei der nijverheid, de aanmoediging van den arbeid met deze verbonden zijn. Daarbij moet alle vroeger verschil van staatkundig inzigt en denkwijs worden vergeten, mits er voldoende overeenstemming zij omtrent de wezenlijke hoofdpunten van onmiddellijk praktisch belang; dwaas toch zou het zijn, onder de heugenis van twisten, voorlang beslecht, de verdediging en het behoud van al wat overblijft te bedelven.’ - ‘Ik voorzag,’ sprak hij later, ‘ten tijde der reform-bill, bij die felle zucht naar verdere verandering, hoeveel goeds uit de grondlegging eener magtige conservatieve partij zou ontstaan, aan de fundamentele instellingen des rijks gehecht, niet gekant tegen elke redelijke wijziging, door tijdsverloop of veranderde maatschappelijke toestanden geboden, doch besloten onze groote inrigtingen in Kerk en Staat op den ouden voet te handhaven. Daartoe werd allereerst vereischt de grondslagen breeder te maken en mannen aan ons te verbinden, van wie wij gescheiden waren, ten gevolge van geschillen, die niet meer bestonden. Het voornaam doel mijns openbaren levens was niet voor mij zelven eene hooge betrekking in het bewind te verwerven, maar het was de opbouw dier magtige partij, 
welke allengs sterker werd, en de zuilen, waarop zij rust, breeder maakte; eene partij, die van hare tegenstanders kracht ontleende, en bij den aanvang naauwlijks honderd leden tellend, thans tot driehonderd is aangegroeid, en nog sterker is door het vertrouwen des lands, dan in het getal harer belijders.’ - In Mei 1838, aan een gastmaal door 313 behoudende leden van het Lagerhuis

{==639==} {>>pagina-aanduiding<<}
(door de Times omschreven ‘als vertegenwoordigende viervijfde deelen van den eigendom, het beleid en de eerlijkheid in die hooge landsvergadering, uit de verste gewesten des rijks zaamgevloeid en vastberaden de nationale instellingen tegen eene bende onruststokers te handhaven’) ter eere huns aanvoerders aangerigt, besloot Sir Robert Peel zijne rede met deze woorden: ‘Vraagt men wat wij verstaan onder conservatieve beginselen, welke men ons somtijds verwijt slechts onbepaald en onvolledig aan te duiden, ik antwoord: het behoud van het koninklijk praerogatief, de handhaving der regten en attributen van Souverein, Hooger- en Lagerhuis in dit rijk, en het besluit om elken stap, tot overschrijding van de goede, gevestigde privilegiën van ieder dezer takken der wetgeving tegen te gaan. Wij verstaan onder conservatieve beginselen, dat, met volkomen gelijkheid van burgerlijke regten en voorregten, er tevens eene landskerk zij, van staatwege bezoldigd en aangemoedigd, en dat die gevestigde kerk de leeringen der hervormde belijdenis handhave. Wij bedoelen tevens gestadigen weêrstand tegen elke poging tot vervreemding van kerkelijke goederen, die uitsluitend bestemd zijn om in geestelijke behoeften te voorzien. Wij willen geen kreet aanheffen dat de kerk in gevaar is, om wereldsche bedoelingen te bemantelen; maar wij vragen aan ieder verstandig man, of voorstellen, wier strekking is, om in Ierland een deel der kerkelijke eigendommen aan hunne bestemming te onttrekken, met schennis van plegtige overeenkomsten en de heiligste beloften, ten einde ze aan een onderwijs te besteden, waarbij onderrigt in de hoofdbeginsels, en voorschriften van het Hervormd geloof uitdrukkelijk wordt buitengesloten, of zoodanige voorstellen de kerk niet bedreigen. Zouden niet de bisschoppen van het wereldsch gezag afhankelijk worden gemaakt, en al wierden ook hunne goederen vermeerderd, de kerk desniettemin gevaar loopen, wanneer hare inkomsten 
worden gebruikt, om het grondbezit van lasten te ontheffen, sedert onheugelijke tijden daarop klevend. - Wij bedoelen, met één woord, het behoud onzer gevestigde instellingen in kerk en staat, en bovendien de verdediging

{==640==} {>>pagina-aanduiding<<}
van die wetten, zeden, gewoonten en gebruiken, die zamenwerkten om het Britsch karakter zijnen vorm en plooi te geven, en die ons land, te midden der worstelingen en verschrikkingen van den krijg, de bewondering van vijanden deden wegdragen, of in den even roemrijken wedstrijd van de kunsten des vredes, in handel, in nijverheid, in maatschappelijke verbeteringen, den naam van Engeland en Engelschen, aan alle oorden der wereld, hebben doen zegenen, bij ieder die vrijheid wil zonder losbandigheid, en onze gezuiverde eeredienst wenscht te bewaren, die tevens de troost der braven en de beste waarborg is, welken menschelijke instellingen aan burgerlijke en godsdienstige vrijheid kunnen schenken.’
Geen tijdperk is in het leven van Sir Robert Peel meer belangwekkend, geen in zijne levensbeschrijving minder bevredigend, dan de vorming en leiding der conservatieve partij. Het is niet enkel door onvolledigheid, dat Dr. Cooke Taylor dit deel zijns werks ontsierde; zijne gansche beschouwing komt ons voor aan scheeve voorstelling te lijden. Uitgaande van het denkbeeld, dat Peel's toenmalige politiek ‘de grootste dwaling was in geheel zijn leven;’ dat hij beginsels, in het geheim door hem zelven aangekleefd, aanrandde: dat hij handelingen met oogluiking goedkeurde, die hij in zijn hart toch verachtte, dat hij leeringen liet prediken, en eene gedragslijn volgen, die hij in gemoede verafschuwde, verzuimt hij voor dit alles eenig bewijs aan zijne lezers te leveren, en onthoudt hun de bouwstoffen en gronden tot een eigen, zelfstandig oordeel vereischt. ‘De partij door hem geleid,’ schrijft hij, ‘was inderdaad eene stelselmatige veinzerij; zij geloofde niet in den kruistogt tegen Katholiek en Ier, dien zij beschermde; zij had een' afkeer van de schandelijke lastertaal tegen de koningin, die zij evenwel duldde; zij predikte geloof aan bescherming, waaraan zij ontrouw werd; zij verguisde als oppositie elk beginsel wat zij in het bestuur volgen moest; zij verbitterde bij de Ieren alle nationale en godsdienstige gevoelens tot eene hoogte, dat latere toenadering ondenkbaar werd, terwijl de vooroordeelen van Protestanten en

{==641==} {>>pagina-aanduiding<<}
Engelschen dermate werden gevleid, dat de omhelzing van eene vaste, eenparig verzoenende staatkunde, bijna onmogelijk werd. Sir Robert Peel had als hoofd der oppositie alle werktuigen zaamgebragt voor de vernieling van zijn aanstaand ministerie.’
Men hoort in deze taal het gekwetst gevoel van den Ier spreken. Persoonlijk heeft Sir Robert Peel zich aan geen der hier opgesomde afdwalingen schuldig gemaakt; in een volgend opstel zullen wij dit, wat de protectie betreft, volledig en in bijzonderheden aantoonen. De geschiedenis der laatste jaren heeft geleerd, dat Katholiek en Ier door de schrandere en heelende politiek van den hier misprezen staatsman bevredigd zijn, en dat Ierland en de Iersche leden des parlements, vooral op Sir Robert Peel, als den eenigen man voor dit eenig tijdsgewricht wezen. Men herinnere zich slechts, hoe zijne maatregelen ter opbeuring van Ierland, in de voorlaatste zitting gedaan, in alle streken van dit eiland en bij alle organen der pers ontvangen zijn. In de verguizing der koningin, behoeft het wel gezegd, had hij nooit eenig deel genomen, en eene gansche partij kan billijkerwijs niet aansprakelijk worden gesteld voor bittere woorden van enkelen harer leden. ‘Ik zal mij niet verwaardigen,’ sprak Peel in het volle parlement, ‘om de aantijging van gebrek aan ontzag en eerbied af te keeren, ik heb mij daaromtrent niets te verwijten; want nooit heb ik overeenstemming van denkwijs bij de Souvereine, tot voorwaarde mijner hulde gesteld. Nooit ben ik anders dan vol eerbied voor mijne vorstin geweest; geen woord, geen adem van miskenning is ooit van mijne lippen gevloeid, noch tegen de kroon, noch voor eenig lid der koninklijke familie, hoezeer ook in politieke gevoelens van mij verwijderd, en bij het volbrengen van mijnen pligt, omtrent deze vergadering en de natie, zou ik mij zelven den stand, dien ik bekleed, onwaardig keuren, indien ik aarzelde rondborstig voor mijn gevoelen uit te komen, zonder noodelooze betuigingen van aanhankelijkheid, of eenige verdediging tegen verwijten, die ik voor ongegrond houde.’

{==642==} {>>pagina-aanduiding<<}

Maar de levensbeschrijver vond goed zijne oogen te sluiten voor de eigenaardige moeijelijkheid der stelling, waarin Sir Robert Peel na de parlementshervorming gebragt was. Er had, ja! eenige aansluiting plaats, tusschen de van een gereten deelen der Torypartij, maar de partij zelve was van invloed beroofd, en liep gevaar bij de natie als nuttelooze belemmering van nuttige maatregelen te worden beschouwd. De teedere taak om eene gevallen, verachte, misplaatste partij ontzag en aanzien te doen herwinnen, was voor Peel weggelegd. Zou hij zelf vertrouwen en invloed als staatsman blijven uitoefenen, hij moest dan ophouden slechts aanvoerder eener ‘hinderende factie’ te zijn, en zich voor het oog der natie vertoonen, als bij uitstek geschikt om uitvoerder harer wenschen en verlangens, ‘de minister zijns volks’ te worden. Kon er voor een' wijsgeerig geschiedvorscher uitlokkender onderwerp zijn, dan aan te wijzen langs welke klippen en afgronden hij zijne volgelingen wist te sturen, hoe hij zich de elementen zijner partij ten nutte maakte bij de grondlegging, vestiging, opbouw en uitbreiding dier nieuwe soort van oppositie, wier leus behouden was, en hoe hij door tact, beleid, geduld en ijver geslaagd is eene schaar om zich te vormen, uit de keur en bloem van Engeland's jongelingschap zaamgesteld, met wier hulp hij maatregelen tot stand bragt, die zijn vaderland behoedden voor den storm der omwenteling, die rondsom gewoed heeft. Niets van dit alles bij onzen biograaf. Hij vergenoegt zich op te merken, dat vele tegenstanders der Hervorming, even als John Wilson Croker, meenende, dat deze maatregel slechts een eerste schrede tot revolutie was, het openbaar leven vaarwel zeiden. Maar, vervolgt hij, ‘Sir Robert Peel beschouwde de verandering in de constitutie gebragt, op gansch verschillende wijze; hij begreep dat een aanzienlijk aandeel van magt uit handen der aristo cratie naar de middenklassen was overgegaan; maar hij wist te 
gelijk, dat in een' handelsstaat gelijk Engeland, de strekking dezer klassen immer voor het bewaren van rust moest zijn, onder een verlicht maar krachtig bestuur. Hij doorzag dat de

{==643==} {>>pagina-aanduiding<<}
invloed der Tories verre van vernietigd was en de mogelijkheid om uit de overblijfselen eene conservatieve partij zaam te stellen, op het beginsel gegrond om aan den eigendom behoorlijken invloed te verzekeren en de bestaande instellingen wel te behouden, maar tevens langzamerhand te verbeteren. Hij rekende te regt dat bedaarde, verstandige lieden, door het woest geweld van democraten verschrikt, de vaan der hervorming zouden verlaten.’ - Hoe de groote staatsman, na de reform-bill bestreden te hebben, hoofdbewerker van hare vreedzame, en welgeslaagde invoering geworden is, heeft Dr. Cooke Taylor niet verklaard.

(Wordt vervolgd.)







{==644==} {>>pagina-aanduiding<<}

Bibliographisch album.

Beginselen der Differentiaal-, Integraal- en Variatie-Rekening. Een Leer-, Lees- en Studieboek, door Jacob de Gelder, in leven Hoogleeraar te Leiden. 's Grav. en Amst., Gebr. van Cleef. 1850.

Een ongewoon verschijnsel moge het zijn, dat een Leerboek der Differentiaalrekening, voor een vierde eeuw reeds grootendeels afgedrukt, thans nog in het licht wordt gegeven; niemand, die met des schrijvers naam eenigzins bekend is, zal niet den Hoogleeraar Verdam dank weten, dat hij het werk voltooid en in het licht gegeven heeft. Het boek, zoo als het daar ligt, vertegenwoordigt echter uit den aard der zaak twee, en wel twee zeer verschillende tijdperken eener wetenschap, welke in die laatste jaren zoo veel en in zoo onderscheidene rigtingen is uitgebreid geworden. Het eerste gedeelte met den tegenwoordigen toestand der wetenschap te vergelijken - hoe belangrijk dit ook konde zijn - hield Ref. voor ongepast, te meer, daar zulk eene noodzakelijkerwijze uitgebreide, en meer zuiver wetenschappelijke beschouwing niet voor dit tijdschrift zoude geschikt zijn; aan den anderen kant is het boek van veel te belangrijken inhoud, dan dat deze niet eenigermate diende bekend te worden. Ref. meende dus in het gegevene geval te kunnen volstaan met het boek vlugtig door te loopen, zich echter voorbehoudende van bij enkele punten wat langer te blijven stilstaan. Gemakshalve zal hier de hoofdverdeeling worden gevolgd, door de Gelder in ieder der beide Hoofdstukken met A tot D en met A tot G gemerkt.
Tot het plan van de Gelder, om een volledig stel Leerboeken voor alle deelen der Wiskunde te leveren, behoorde ook dat der Differentiaal- en Integraalrekening. Nadat hij in de voorrede van zijn zoo bekend Eerste Deel dezes Leerboeks (in 1823 uitgekomen) er den geest en inhoud van behandeld had, vervolgt hij dus, blz. xxxi: ‘Het tweede deel, dat reeds ter perse is, zal de toepassing der Differentiaalrekening of het practische gedeelte van dezelve bevatten: het derde deel de Integraal - en Variatie-Rekening; welke deelen zullen besloten worden met eene beknopte Geschiedenis der nieuwere

{==645==} {>>pagina-aanduiding<<}
ontdekkingen, sedert den tijd van Newton en Leibnitz tot nu toe, met eene raadgevende handleiding tot het lezen der merkwaardigste en nuttigste geschriften.’
De toepassing der Differentiaal-Rekening, hier in het tweede deel beloofd, en waarmede dus die rekenwijze in haar geheel wordt afgehandeld, is geenszins de gewoonlijk in de Leerboeken voorkomende, de toepassing namelijk op de theorie der kromme lijnen: deze toch had de schrijver reeds in zijn eerste deel opgenomen, en op de geschikte plaatsen ingelascht. Hier daarentegen vinden wij het Theorema of de reeks van Taylor, enkele punten uit de theorie der functien, de ontwikkeling der functien in reeksen en de behandeling dier reeksen beschouwd. De in de laatste jaren zoo zeer uitgebreide leer en toepassing der bepaalde integralen heeft, wel is waar, mede en wel voornamelijk bij deze onderdeelen eenen zeer gewigtigen invloed uitgeoefend, vooral in verband met de ontwikkelde leer omtrent de divergentie en convergentie van reeksen - het hier geleerde evenwel, de dnidelijke en grondige manier, waarop het wordt voorgedragen, is ten volle der moeite waardig, om naauwkeurig te worden nagegaan.
Vooraf echter dient in het algemeen aangemerkt te worden, dat, hoewel § 198-200 opzettelijk over de convergentie en divergentie van sommige reeksen gehandeld is, meerendeels het nagaan van convergentie of divergentie achterwege blijft, omtrent welke leer men dan ook eerst, sedert de Gelder zijn boek nederschreef, zoo veel gevorderd is; dit heeft ten gevolge, dat er verscheidene reeksen voorkomen, die thans bevonden zijn tot de niet-convergente en dus onbruikbare te behooren, zoo als b.v. blz. 386, de zes reeksen onder No. 5. - Gaan wij thans over tot de beschouwing van het eerste Hoofdstuk.

A. Dit is aan het Theorema van Taylor gewijd, en in de eerste plaats, § 175 en vgg., worden de gevallen overwogen, dat het voor bepaalde waarden der onafhankelijk veranderlijke te kort schiet; alsdan moet men de hulp der zeer kleine differentien inroepen, en komt alzoo zeer gemakkelijk tot de waarde der eerste of volgende differentien der afhankelijk veranderlijke grootheid. Na aangetoond te hebben, dat Lagrange van deze gevallen te regt zegt, dat dan de reeks van Taylor ‘est en défaut,’ dat is, ‘te kort schiet,’ hoewel zij niet van de waarheid afwijkt, maar slechts identiek wordt, - gaat de schr., § 181 en 182, bij een twintigtal kromme lijnen de gevallen na, waar dit voorkomt, en waar dus buig- of keerpunten, in het algemeen zoogenaamde bijzondere punten aanwezig zijn, - en welke kromme lijnen in die punten het naauwkeurigst met de gegevene overeenstemmen, terwijl als bijzondere gevallen daarvan de raaklijnen en asymptoten beschouwd worden.
B. Wanneer de betrekking tusschen beide veranderlijken ingewikkeld gegeven is, zijn er meerdere bezwaren: hunne oplossing en verscheidene nuttige wenken en opmerkingen vindt men bij de behandeling van een paar kromme lijnen. Na eene uitweiding over oneindig grooten en oneindig kleinen, § 186, als ook over de termen eener vergelijking, die voor zulke waarden van de

{==646==} {>>pagina-aanduiding<<}
veranderlijken eenen overwegenden invloed uitoefenen - alles door vele voorbeelden opgehelderd, - volgt, § 187-191, eene in 52 bladzijden beknopt en duidelijk uitgewerkte, volledige verhandeling over den analytischen Driehoek, die moet dienen, om de boven vermelde overwegende termen van eene vergelijking zeer gemakkelijk te bepalen, en daardoor o.a. de asymptoten en hunne gedaante, als ook den loop der kromme lijn in de nabijheid van bepaalde bijzondere punten op te maken. Ziehier eene korte schets van dit minder algemeen bekend hulpmiddel, die aan Ref. voldoende voorkomt om het nut en gemak daarvan te doen beoordeelen.

7	c							
								
6	*	*						
								
5	*	*	l					
								
4	*	k	*	*				
								
3	f	*	*	d	*			
								
2	*	*	g	*	e	*		
								
1	*	*	*	*	*	*	*	
								
	a	*	*	h	*	*	*	b
								
		i	ii	iii	iv	v	vi	vii

In de nevensgaande figuur duiden de gewone cijfers de magten van y, de romeinsche die van x aan, welke respectivelijk in de horizontale en verticale kolommen als factoren voorkomen: zoodat b, c, e de plaats vervullen der termen x7, y7, x4 y2; a is de oorsprong, a b de voorname horizontale, a c de voorname verticale lijn, waaraan de gewone horizontale en verticale lijnen evenwijdig loopen; b c en evenwijdige lijnen worden diagonaallijnen, a d en evenwijdige, op de diagonaallijnen loodregt staande, contradiagonaallijnen genoemd; d k en f h zijn schuinsche lijnen; andere, die door a gaan, centraallijnen; lijnen, zoo als c d, e f, die a c en a b snijden, heeten parabolische, andere, zoo als e h, f l, die sleehts eene van beiden snijden, hyperbolische lijnen; de kant van eenige lijn, die naar den oorsprong gekeerd is, wordt binnenhant, de andere buitenkant genoemd. - Wil men nu eene vergelijking nagaan, zoo worden de daarin voorkomende termen in den driehoek aangeteekend; b.v. zouden in de figuur d, e, f, g, h, k en l de termen voorstellen der vergelijking:
x4 y2 ± p x3 y3 ± q x3 ± r x2 y5 ± s x2 y2 ± t x y4 ± y3 = 0.
De lijnen, door de buitenste termen getrokken, die dus alle andere insluiten, heeten grenslijnen, en worden alleen nagegaan, daar zij de overwegende termen bevatten; deze zijn hier: l e, e h, h f, f k l, welke respectivelijk als grenzen der vergelijking de

Parabool x1 y2 ± r x2 y5 = 0, of x2 ± r y3 = 0, voor x = y = ∞,

Hyperbool x4 y2 ± q x3 = 0, of x y2 ± q = 0, voor x = ∞, y = 0,

Parabool ± q x3 ± y3 = 0, voor x = y = 0,

Hyperbolen ± r x2 y5 ± t x y4 ± y3 = 0, of r x2 y2 ± t x y ± 1 = 0, of 2 r x y = ± t ± √ (t2 - 4 r, voor x = 0, y = ∞,

in grootte en afmeting, maar niet altijd in stand, voorstellen.
Hier zij nog aangemerkt, dat fig. 39, op blz. 104 onderaan aangehaald, en den loop der aldaar en blz. 118-120 behandelde kromme lijn voorstellende, op de plaat niet voorkomt, terwijl Plaat III, fig. 39, eerst blz. 289 wordt gebruikt.
C. Dit handelt over het bepalen der waarden van functiën, die in zekere gevallen de onbepaalde vormen
0/0, ∞/∞, 0 × ∞, ∞ - ∞

{==647==} {>>pagina-aanduiding<<}

aannemen, hetgeen, § 193-196, in een dertigtal opgeloste voorbeelden genoegzaam wordt opgehelderd. Ref. mist hier echter het geval, dat eene functie y = pq onbepaald wordt voor bijzondere waarden van p en q. Stelt men Log. y = z, Log. p = r, dan heeft men Log. y = q Log. p, z = q r, y = eq r = eq Log. p en in de drie voorkomende gevallen voor

1o.
p = O, q = O, y = e0 · - ∞;

2o.
p = ∞, q = O, y = e0 · ∞;

3o.
p = 1, q = ∞, y = e∞ · 0;

zoodat dus altijd de exponent van e, q. Log. p, volgens het derde der bovenvermelde gevallen (zie vraagstuk III, blz. 154) kan bepaald worden. Men vindt op deze wijze b.v. de waarden van

xx voor x = 0	1;
x1/ x voor x = ∞	1;
x1/1- x voor x = 1	1/e.

Blz. 160 is voorbeeld 31 fautif opgegeven.
D. Eindelijk vindt men de convergentie der reeks van Taylor behandeld, en wel volgens de wijze van Lagrange betoogd, dat, wanneer fn (a + i) tusschen a en a + i niet oneindig groot wordt, en p en q hare grootste en kleinste waarden voorstellen, de laatste term der reeks zal wezen
in/1.2.3....n. x, waarbij fn (p) > x > fn (q).
Omtrent dezen laatsten term, gewoonlijk de rest van de reeks van Taylor genoemd, is sedert meer onderzocht; Cauchy o.a. heeft in zijne ‘Lcçons sur le Calcul différentiel. Paris, 1829,’ bewezen, dat men voor x mag stellen: fn (a + r i), waarbij r eene positive, gewone breuk beteekent.

Wij zijn gekomen tot het tweede Hoofdstuk, over het gebruik der Differentiaalrekening in verscheidene onderwerpen der algemeene Rekenkunde.
A. Eerstens vindt men verschillende manieren, om, naar de leer der onbepaalde coefficienten, door differentieren eenige functien in reeksen te ontwikkelen; dit geeft reeds dan veel gemak, wanneer polynomia tot zekere magten verbeven voorkomen, daar men, tot de Logarithmen overgaande en daarna differentierende, gemakkelijk de te behandelen functien verkrijgt; op die wijze worden, § 207. (1 + x)n, Log. (1 + x), ax, Sin. x, Cos. x, Log. (a + b x + c x2 + ....), ea x + b x2 + ...., Sin. (a x + b x2 + ....), Cos. (a x + b x2 + ....), en eindelijk het schoone theorema van Girard ontwikkeld.
B. Uitgaande van de waarde van Cos. x ± Sin. x √ - 1, namelijk e± x √ - 1, betoogt de schr. de goniometrische grondformulen, en komt verder door de leer der onbepaalde coefficienten en door inductie, - naderhand, § 209, door differentieren meer regtstreeks - tot de twaalf gewone reeksen voor de Sinussen en Cosinussen van de veelvouden eens boogs, en ein-
{==648==} {>>pagina-aanduiding<<}
delijk. § 210, tot de zeven reeksen voor de magten van den Sinus of Cosinus eens boogs.
C. Het theorema van Taylor wordt nu regtstreeks gebezigd, om eenige functie in eene reeks te ontwikkelen, door de differentiaalquotienten dier functie te berekenen en deze in de Taylor'sche reeks over te brengen; eene handelwijze, die, volgens de Gelder, ‘niet, gelijk de eerste (onder A behandeld), den vorm der reeks, in welke eene gegevene functie kan ontwikkeld worden, a priori onderstelt, en die, alhoewel zij in veel gevallen werkzamer schijnt te zijn dan de eerste, echter wegens hare volstrekte algemeenheid, in velerlei opzigten de voorkeur verdient.’ Daar evenwel nieuwere onderzoekingen geleerd hebben, dat het niet geoorloofd is eene functie aldus in eene reeks te ontwikkelen, zonder het bestaan eener zoodanige reeks eerst te hebben aangetoond, of althans naderhand bepaaldelijk de convergentie van eene aldus verkregene reeks na te gaan, vervalt die volstrekte algemeenheid, en is de hier gebruikte methode een middel, waarvan men althans een zeer omzigtig gebruik dient te maken. In dertien Voorbeelden, waarvan sommige op meer dan ééne wijze bewerkt zijn, wordt deze methode toegepast, waarbij verscheidene merkwaardige en nuttige kunstgrepen door den ervaren Analyst worden gebezigd.
D. Van het te regt dusgenoemde Theorema van Lagrange, van zoo veel gewigt bij de toepassing, vindt men hier, § 204, twee oplossingen of bewijzen, terwijl verder wordt aangetoond, dat het als een bijzonder geval het Theorema van Taylor houdt ingesloten.
E. Wat het gebruik der Differentiaalrekening in het oplossen van stelkundige en transcendentale vergelijkingen aangaat, wordt hier eerst de arbeid der wiskundigen vóór Lagrange nagegaan, om naderhand diens methode en hare toepassing vrij uitvoerig te behandelen.
Na eenige woorden over benaderingsmethoden vindt men, § 218, de eerste manier van Euler uiteengezet, berustende op het gebruik van Taylor's Theorema in de nabijheid van eenigen wortel; de overeenkomst van deze manier met de benaderingsmethoden van Newton en Halley, naarmate men twee of drie termen der reeks in rekening brengt, volgt gemakkelijk. Eene tweede manier van Euler, waarbij het verschil tusschen den benaderden en den waren wortel door eene reeks van oneindig kleinen van toenemende orde wordt voorgesteld, - en eene derde, waarbij uit de vergelijking y = f (x) gedacht wordt x = F (y) opgelost te zijn, en dan uit de eerste de differentiaal-verhondingen dezer laatste functie worden ontwikkeld - past de schr. op verscheidene vergelijkingen toe, waaronder ook transcendente. De gevallen van gelijke wortels, of van de zoodanige, welker verschil bekend is, worden § 222 en 223 behandeld.
F. De manier van Lagrange, om eenen wortel, of zelfs eenige willekeurige functie van dien wortel eener vergelijking in algemeene reeksen te ontwikkelen, die van de coefficienten der vergelijking afhangen, vindt men hier vooreerst § 225-228 uit zijn bekend en § 214 behandeld Theorema afgeleid, daar iedere vergelijking onder den vorm a - x + f (x) = 0 kan gebragt worden. Vervolgens wordt, § 229-232, gehandeld over de ontwikkeling van al de wortels der gegevene vergelijking in gelijksoortige reeksen, waarbij op het onderscheid der zoogenaamde eerste, tweede, derde en volgende wortels wordt gewezen; zoowel het geval van volkomene, als dat van onvolkomene vergelijkingen, waarmede eigenaardige zwarigheden sche-
{==649==} {>>pagina-aanduiding<<}
nen verbonden te zijn, worden behandeld en door voorbeelden opgehelderd, terwijl de vorm der reeks voor onbestaanbare wortels aanleiding geeft tot het beoordeelen van de convergentie of divergentie der aldus verkregen reeksen in § 233-235. Hierbij valt echter, blz. 348-351, het een en ander aan te merken.
Vooreerst verbetere men blz. 348, reg. 8, 7 en 5 van ond. aldus:

m + n + p + enz. = i,
am + bn + cp + enz. = u,
r + s + t + enz. = 1;

welke laatste verbetering ook voor blz. 349, reg. 11, geldt, waar dus, in plaats van = i; dus, te lezen is: = 1; dus. - Het gebroken, op die bladz., reg. 1, moet met ai v - i vermenigvuldigd worden, en op reg. 19 en 21 heeft de grootheid tusschen de { }, die tot de ide magt verheven wordt, nog eerst av - 1 tot factor. Blz. 350, reg. 2 van ond., leze men: Ni = 1 + ω + ½ i θ2 + ......
De behandeling van V, onder op blz. 349, houdt Ref. voor ongeoorloofd, daar, bij het verwaarloozen der termen g : i, andere van dezelfde orde r, s, t in den noemer der breuk behouden blijven. Men zoude in deze tegenwerping op de volgende wijze kunnen voorzien:

{== afbeelding 
	
==} {>>afbeelding<<}
    

Indien nu z eenig groot of klein, maar niet oneindig getal voorstelt, zal u = z i zijn (dus z > 1) en dus:

{== afbeelding 
	
==} {>>afbeelding<<}
    

maar daar g, en dus 2 g - 1 een bepaald getal is, nooit oneindig klein worden. Daarentegen is {(z - 1) i + g}2 voor i = ∞ een oneindig groot van de tweede orde: dus V voor i = ∞ een oneindig klein van de tweede orde; en evenzoo F √ V, de factor van Ni, een oneindig klein der eerste orde; dezelfde uitkomst, die men blz. 350, reg. 12 van ond., verkregen vindt.
De verder afgeleide regel wordt, § 235, op twee trinomia toegepast, en daarbij worden vooral de wortels eener tweede magtsvergelijking ten opzigte van bestaanbaarheid of onbestaanbaarheid nader overwogen.
Daarna wordt, § 236 en 237, aangetoond, dat de voormelde methode ook

{==650==} {>>pagina-aanduiding<<}
op transcendentale vergelijkingen kan toegepast worden en daartoe het Problema van Kepler eenigzins uitvoerig nagegaan. Eindelijk vinden wij nog als toepassing de omkeering der reeksen kortelijk vermeld, en daarbij eenige bronnen van Literatuur aangegeven. Onder de vele, over dit punt handelende geschriften, is vooral merkwaardig: ‘die allgemeine Umkehrung gegebener Functionen, von Prof. Dr. Schlömilch. Halle, 1849;’ ook behoort hiertoe een voor eenige dagen aangekondigd werk, waarvan de titel is: ‘Kerz, die allgemeine Umkehrung der Reihen, nebst Anwendung derselben auf die vollstandige Lösung numerischer Gleichungen. Giessen, 1850.’
Wanneer men met de methode van Lagrange en haar verband met, en grootere volkomenheid door de theorie der symmetrische functien, alsmede met de vorderingen op dit veld, sedert het behandelde werd ter neder geschreven, nader wil bekend worden, is daartoe voorzeker de in 1819 door den bekenden Analyticus Serret uitgegeven ‘Cours d'Algèbre supérieure’ uitnemend geschikt.
G. Het laatste onderdeel handelt over het gebruik der Differentiaalrekening in de theorie der reeksen, en wel
    I. over het transformeren derzelve, ten einde ze voor sommering geschikt te maken. Hiertoe wordt voor x achtervolgens gesteld
        
{== afbeelding 
        	
            ==} {>>afbeelding<<}
    
 
{== afbeelding 
                	
                    ==} {>>afbeelding<<}
    
. Maar ook
II. door differentieren kan uit ééne sommeerbare reeks eene menigte anderen worden afgeleid. Het duistere of liever tegenstrijdige, dat bij de definitie eener sommeerbare reeks, § 245 en in de noot op blz. 390 en 391, voorkomt, valt weg met het wegnemen der voorbeelden
Sin. x = x - ⅙ x3 + 1/120 x5 - enz.

en x + ½ x3 + ⅓ x5 + ¼ x7 + enz.
die aangevoerd worden, om niet sommeerbare reeksen voor te stellen, terwijl bij de eerste reeds dadelijk de som, namelijk Sin. x, wordt bijgevoegd, en de som der andere reeks ligtelijk blijkt te zijn: 1/ x Log. 1 / 1 - x2. Latere wiskundigen evenwel (zie onder anderen ‘Prof. Schlömilch, Neue Methode zur Summirung endlicher und unendlicher Reihen, Greifswald, 1849,’ een boekje, waarvan de inhoud der lezing wel waardig is) strekken de bepaling veel verder uit, en noemen het voorstellen eener oneindige reeks onder den vorm van eene bepaalde integraal, dat is, van eene geslotene uitdrukking, het sommeren derzelve: kan dan zulk eene integraal door eene stelkundige of transcendentale functie worden voorgesteld - iets, dat niet altijd het geval is - zoo is de reeks gesommeerd volgens de vroegere, minder algemeene bepaling.
Van eene sommeerbare reeks worden nu andere afgeleid, door achtervolgens differentieren of integreren van de reeks zelve, of nadat zij eerst met eenige functie van x is vermenigvuldigd: en daarna wordt het belangrijke vraagstuk opgelost, om eene reeks te sommeren, nadat men al hare termen respectivelijk met de termen eener rekenkunstige reeks van zekere orde heeft vermenigvuldigd.
III. wordt, § 251, de sommerende term eener reeks bepaald, waarvan de algemeene term gegeven is, en worden de daarbij voorkomende Bernouil-
{==651==} {>>pagina-aanduiding<<}
liaansche Coefficienten nader overwogen; terwijl, § 252, de toepassing van deze benaderende sommeringsmethoden op een veertigtal reeksen volgt: - deze leert ons de dikwerf voorkomende constante C = 0,577 .... kennen; alsmede, blz. 431, de secanten-coefficienten, die echter aldaar genoemd worden: ‘eene nieuwe soort van transcendentalen, welker aard, natuur en onderlinge afhankelijkheid tot nog toe geheel onbekend is’ (sedert zijn zij, even als de Bernouilliaansche Coefficienten, volkomen bepaald): - ook het berekenen van groote produkten van den vorm 1.2.3.....x, en van groote Binomiaalcoefficienten wordt hier toegelicht.
Nadat in § 253 op den meer of minder bruikbaren vorm van den sommerenden term in eenige voorbeelden gewezen is, komt de Gelder, § 254, tot de bij eenige ontwikkeling, als het ware, toevalligerwijze gevonden sommen van anders moeijelijk te behandelen reeksen, en wel die, wier algemeene termen zijn:
    
{== afbeelding 
        	
            ==} {>>afbeelding<<}
    

De regtstreeksche behandeling dezer laatste reeks is door de Gelder begonnen, en, hetgeen Euler naliet, door Prof. Verdam voltooid; hier derhalve eindigt de Gelders werk, voor zooverre het in druk verschenen was; de overige 112 bladzijden zijn ons door Prof. Verdam geschonken, en bevatten dus ook, zoo als Ref. boven aangaf, de uitdrukking van den tegenwoordigen toestand der wetenschap.
Vooreerst worden, § 255, de gevallen nagegaan, dat de termen der te sommeren reeks met afwisselende teekens zijn aangedaan, waarbij onderscheiden wordt, of het ranggetal van den laatsten term even, dan wel oneven zij; en daarvan eenige toepassingen gemaakt. Van de reeksen op blz. 475 gelde hetzelfde, als van die op blz. 386, daar de gegevene wederkeerige reeks slechts voor x2 < 1 bestaat.
IV. vinden wij eene vrij uitvoerige verhandeling over het interpoleren van reeksen, en daarin een kort, maar algemeen en helder overzigt van de verschillende methoden, die hiertoe ook in latere tijden zijn aangewend. Na eenige ophelderingen omtrent de beteekenis, het doel en de manier van óf juiste, óf veelal slechts benaderende interpolatie, omtrent het ranggetal, zoowel volstrekte als betrekkelijke, en de empirische formulen - worden achtereenvolgens de gevallen behandeld van een of twee ranggetallen, die altijd ieder met gelijke verschillen opklimmen. § 260 bevat 12 Aanmerkingen, meest alle van het grootste gewigt, en om het voorstel van verschillende kanten te doen beschouwen, en vooral dienstig tot het gemak in de praktische berekeningen; van deze wordt ten laatste een voorbeeld gegeven in die eener interpolatie tusschen termen van eene tafel met dubbelen ingang.
Thans doet zich het meer ingewikkelde geval voor, dat de ranggetallen met ongelijke verschillen opklimmen. Voor de gevallen, dat er één of wel twee ranggetallen zijn, worden voornamelijk de uitkomsten van Newton en Lagrange kortelijk uiteengezet en verklaard, en daaruit eenige andere formulen afgeleid, ook voor het zoogenaamde interpoleren uit het midden. Nog vindt men de methode van Cauchy, voornamelijk dienende, om de uitkomsten van proeven of waarnemingen te kunnen behandelen, en op achtervolgende benaderingen berustende.
Na eene korte beschouwing over de vormende functien (fonctions génératrices) van Laplace en diens differentien ▽, en de toepassing daarvan op

{==652==} {>>pagina-aanduiding<<}
het problema der interpolatie, komt men, § 265, tot het algemeene vraagstuk, door Euler opgelost: om, namelijk, wanneer eene algemeene rij van getallen A, B, C, D, E,...... gegeven is, tusschen de termen der daaruit afgeleide reeksen
A, A + B, A + B + C,....... en A, A B, A B C,.......
andere te interpoleren. De oplossing van het eerste gedeelte van dit vraagstuk hangt van den algemeenen term der eerste reeks af, en verschilt naarmate men de oneindig verwijderde termen beschouwt, of als termen eener gewone rekenkundige reeks, of als termen eener rekenkundige reeks van hoogere orde, of als termen, waartusschen zulk eene wet niet bestaat; terwijl de oplossing van het tweede gedeelte tot het eerste wordt teruggebragt door het nemen der Logarithmen.
Ten laatste bevat § 267 de toepassing van het voorgaande op vijf reeksen van algemeenen, gewigtigen vorm.

Ref. meent hiermede de taak, die hij zich gesteld had, te hebben volbragt: om namelijk den schat van zaken, in dit boek bevat, de volledige wijze, waarop zij behandeld zijn, en de nuttige wenken, voor eigen toepassing daarbij gevoegd, hoofdzakelijk te doen kennen: welke vereeniging men elders te vergeefs zoude zoeken. Bovendien waarborgt de Gelder's wijze van uiteenzetten en verduidelijken, dat de lezing van dit boek niet alleen tot vermeerdering van wetenschappelijke kennis, maar ook tot leiding en opwekking van eigen studie zal kunnen strekken.

Deventer, September 1850.
D. BIERENS DE HAAN.







{==653==} {>>pagina-aanduiding<<}

De Edomieten en Nabateërs.

Eene Historische Studie.

(Vervolg van blz. 25.)

II.

Chronologisch onderzoek naar den aanvang der koninklijke regering in Edom. - Oorsprong en aard van het Edomietische koningschap. - Uittogt der Israëlieten uit Egypte. - Vroegste geschiedenis der Midianieten. - De Heilige Berg Serbâl. - De Sinaïtische opschriften. - De Egyptische overblijfselen in den Wady Magharah en te Sarabît el-Khadem. - Mozes bij de Midianieten. - Verhouding tusschen de Midianieten en Kenieten. - Verblijf van de Israëlieten bij den Serbâl. - Aantal der Israëlieten en middelen, die het Sinaïtisch Schiereiland tot hun onderhoud opleverde. - Eerste mislukte poging der Israëlieten, om in het land Kanaän binnen te dringen. - Verblijf der Israëlieten te Kades-Barnea aan Edoms grenzen. - Bela, de zoon van Beor, eerste koning der Edomieten. - Verhouding der Edomieten tot de Israëlieten, gedurende hunnen doortogt naar Kanaän.
Lang vóór Israël zich in Saul een koning verkoor, was de koninklijke waardigheid onder de Edomieten ingevoerd; doch niet als erfelijk, maar als opgedragen bij keuze. Onze hoofdbron voor de oude geschiedenis dezes volks, de in

{==654==} {>>pagina-aanduiding<<}
Genesis XXXVI bewaarde oorkonde, geeft ons eene lijst der koningen, die in Edom den schepter voerden, ‘eer een koning regeerde over de kinderen Israëls’¹. En terwijl deze woorden ten klaarste bewijzen, dat de schrijver óf dier geheele oorkonde, óf althans van de, misschien later ingevoegde, koningslijst, niet vroeger² dan de dagen van koning Saul kan hebben geleefd, toonen zij ons tevens, dat wij het tijdstip, waarop deze vorst den troon beklom, voor de grens hebben te houden tot welke de bedoelde koningslijst reikt. Van welk tijdstip daarentegen deze lijst een aanvang neemt, is niet wel naauwkeurig te bepalen. De namen van acht op elkander volgende Edomietische koningen zijn ons opgeteekend, maar omtrent den duur hunner regering is ons geen enkele wenk gegeven. Het verdient echter opmerking, dat reeds tijdens de omzwerving der Israëlieten in de woestijn een koning van Edom voorkomt, wien zij boden zenden, om hem den doortogt door zijn land te vragen³. Volgens de gewone tijdrekening kan deze koning bezwaarlijk een der acht vorsten van onze lijst zijn geweest, tenzij men zeer lange tijdvakken van tusschenregering mogt aannemen. Het druischt toch tegen alle waarschijnlijkheid aan, gemiddeld een tijdvak van weinig minder dan 50 jaren voor elke regering in Edom te veronderstellen, gelijk men zou moeten doen, zoo men zelfs aannam, dat de koning, tot wien de Israëlieten boden zonden, de eerste was van onze lijst. Kennen wij aan de getuigenis van de boeken der Koningen, die 480 jaren stellen van den uittogt uit Egypte tot aan Salomo's tempelbouw⁴, een volstrekt historisch gezag toe, dan schiet ons niet anders over dan 
te gelooven, dat óf de Edomietische koningslijst in den aanvang onvolledig is, en reeds lang voor Bela, den zoon van Beor, die daarop het eerst voorkomt, de koninklijke waardigheid onder de Edomieten was ingevoerd, óf, wat welligt aannemelijker is, maar zich toch niet regt met de uitdrukkingen der koningslijst verdraagt, te onderstellen, dat in Edom slechts nu en dan, in dagen van gevaar en strijd, een koning als krijgsaanvoerder gekozen werd.
Er zijn echter tegen het historisch gezag van het cijfer van 480 jaren gewigtige bedenkingen aan te voeren, - be-
{==655==} {>>pagina-aanduiding<<}
denkingen, die geenszins de trouw der Bijbelsche geschiedverhalen in twijfel stellen, maar alleen voortvloeijen uit eene reeks van opmerkingen, die het hoogst waarschijnlijk maken, dat, gelijk bij de meeste andere volken der oudheid, zoo ook bij de Israëlieten, de oudste geschiedenis, waaromtrent naauwkeurige chronologische opgaven ontbraken, met meer of minder zorg, in het raam eener kunstmatige tijdrekening is ingevoegd, op wier idealen grondslag de ware chronologie van latere tijden werd opgebouwd. De Israëlieten rekenden gaarne bij het ronde cijfer van veertig jaren, dat in hunne oude geschiedenis eene groote rol vervult⁵, en schijnen dat ook als het gemiddelde voor een menschengeslacht te hebben aangenomen. Eene naauwkeurige beschouwing der genealogiën, vooral in de boeken der Kronijken bewaard, leert, dat van Mozes tot Salomo in de meeste familiën ongeveer 9 tot 12 geslachten geteld werden. In het getal 480 erkent men bij den eersten aanblik een veelvoud van 40, welk cijfer met 12 werd vermenigvuldigd, óf dewijl men zich regelde naar de hoogepriesterlijke fámilie, die werkelijk 12 geslachten had opgeleverd⁶, óf dewijl men ook hier een rond getal verkoos.
Het behoeft wel geen betoog, dat juist de aangehaalde genealogiën het gereedste middel zijn, om het ideale cijfer van 480 jaren tot een historisch terug te brengen. Eene reeks van gemiddeld 10½ geslachten, het geslacht als naar gewoonte op 30 jaren berekend, kan een tijdvak van drie eeuwen slechts weinig te boven gaan⁷. Hiermede stemt de Egyptische Chronologie op eene merkwaardige wijze overeen. Lepsius heeft, naar mijne gedachten, overtuigend bewezen, dat de koning Pharao, onder wien de uittogt der Israëlieten plaats had (Amenophis, Amenephthes of Menephthes), niet, gelijk men tot dusverre meestal aannam, tot de achttiende, maar eerst tot de negentiende dynastie behoort; hij stelt zijne regering van 1328 tot 1309 voor Christus⁸. Het begin van den tempelbouw valt, volgens Ewald, in het jaar 1022⁹, en dit cijfer kan, zoo al niet geheel onbetwistbaar, slechts weinige jaren bezijden de waarheid zijn. Van den uittogt tot aan den tempelbouw zijn dus ook naar deze berekening slechts ongeveer 300 jaren verstreken, en het-
{==656==} {>>pagina-aanduiding<<}
zelfde resultaat verkrijgt Lepsius nog door de vergelijking der Rabbijnsche Tijdrekening, die den uittogt uit Egypte in het jaar der wereld 2448, gelijk staande met 1314 voor Christus, stelt, en het cijfer van 480 jaren slechts redden kan, door den Salomonischen tempelbouw en volgende 
gebeurtenissen ongeveer 165 jaren te laat te stellen, eene schade, die zij echter bij Alexander den Groote, met versmading van alle historisch gezag, plotseling inhaalt¹⁰.
Nemen wij nu in aanmerking, dat onze koningslijst aan het einde zich niet tot Salomo's, maar slechts tot den aanvang van Saul's regering uitstrekt, en dat de zending der Israëlieten tot den koning van Edom eerst in het laatste jaar der omzwerving in Arabia Petraea plaats had, dan zal het ons thans niet meer zoo geheel onwaarschijnlijk voorkomen, dat deze gebeurtenis onder de regering van Bela, den zoon van Beor, heeft plaats gehad, dewijl wij daartoe slechts eene gemiddelde regering van ruim 25 jaren bij de Edomietische koningen behoeven aan te nemen. Ofschoon deze gemiddelde duur nog altijd ongewoon lang is, kan hij echter niet ongeloofelijk geacht worden, te meer daar het electieve koningschap altijd de keuze van mannen in den bloei des levens veroorlooft, terwijl in de erfelijke monarchie, volgens de wet der natuur, eene buitengewoon lange regering meestal door eene korte gevolgd wordt. Ook zou ik de tijdvakken van tusschenregering niet geheel durven buitensluiten. Ofschoon de koningslijst eene geregelde opvolging schijnt te onderstellen, kunnen zij ligtelijk nu en dan zijn voorgekomen bij een volk, welks koning vooral veldoverste was; welks stamvorsten, als natuurlijke hoofden des volks¹¹, het koninklijk gezag in gewone tijden ontbeerlijk maakten; en bij hetwelk de vorstelijke waardigheid nimmer erfelijk werd, zóó zelfs, dat in de koningslijst van Genesis XXXVI niet één koning genoemd wordt, die de zoon zijns voorgangers was¹², en, ofschoon later éénmaal een spoor van opvolging in hetzelfde geslacht schijnt voor te komen¹³, nog eeuwen daarna een profeet¹⁴ zich aldus kon uitdrukken:

{==657==} {>>pagina-aanduiding<<}


Edoms edelen! daar zijn er niet meer, om het koningschap uit te roepen, 
En alle zijne stamvorsten worden tot niets. 


Wij vermoeden dus, dat het koningschap onder de Edomieten is ingevoerd, eenigen tijd na de geheele onderwerping der Horieten, en gedurende de laatste jaren van het verblijf der Israëlieten te Kades-Barnea in de woestijn, aan Edoms westelijke landpalen. Waarschijnlijk was de oorzaak dezelfde als later onder Israël, in het tijdvak der Rigteren, het eenhoofdig bestuur voorbereidde en, door de keuze van Saul tot koning, ten laatste bepaaldelijk vestigde: behoefte aan naauwer aaneensluiting der verschillende stammen, die het volk uitmaakten, tot krachtiger verdediging tegen den drang van buitenlandsche vijanden.
Doch eer wij onze aandacht verder aan de Edomietische koningslijst wijden, willen wij voor eenige oogenblikken den blik vestigen op het eigenlijk Schiereiland van den Sinaï, dat omstreeks dezen tijd het tooneel was van belangrijke gebeurtenissen, welke ons, zoo wij ze in hare ontwikkeling trachten te volgen, tevens eenig denkbeeld zullen geven van de toenmalige gesteldheid van een belangrijk deel des lands, dat wij in zijn geheel als het tooneel der Edomietische en Nabatesche geschiedenis mogen beschouwen, en als van zelve zullen terugvoeren tot het beperkter grondgebied, binnen hetwelk voor als nog het Edomietische volk bepaald bleef.
Onder wonderbare leidingen en aangevoerd door den grooten Godsman Mozes, wrong Israël zich los uit de Egyptische dienstbaarheid, en legerde zich, na de Roode Zee te zijn doorgetrokken, aan den berg Sinaï, waar het de Goddelijke wet ontving, die tot in late eeuwen het rigtsnoer zijner handelingen zijn zou. In de moeiten en gevaren, waarmede het te kampen had, vond het welwillende ondersteuning bij een stam, die mede zijne afkomst van Abraham afleidde, en, naar het schijnt, gedeeltelijk als handeldrijvend volk langs den Oostelijken oever des Elanitische zeeboezems gevestigd was, gedeeltelijk als herdersvolk met zijne kudden in de naburige woestenijen en tot het

{==658==} {>>pagina-aanduiding<<}
centraalgebergte des Schiereilands omzwierf. Het volk der Midianieten, dat hier voor de eerstemaal eene belangrijke rol in de geschiedenis vervult, zal ons later ook in vijandelijke, maar eenigzins raadselachtige, aanraking met de Edomieten voorkomen. Wij willen hier bij de geschiedenis van dit merkwaardig volk eenige oogenblikken vertoeven, en zullen daardoor gelegenheid vinden, ons verplaatsend in een deel van Arabia Petraea, welks klassieken grond wij hier voor de eerste maal betreden, op nieuw verrassende bewijzen bij te brengen voor den hoogen ouderdom van handel en beschaving in deze gewesten.
De Schrift¹⁵ leidt den oorsprong der Midianieten af van Ketura, Abrahams bijwijf, en doet hen dus als verwant met het Israëlitische volk voorkomen. De naam Katoera of Ketura wordt ook vermeld in de overleveringen der Arabieren omtrent de uitgestorven geslachten huns volks; doch Katoera geldt hun voor een zoon van Karkar, zoon van Amlâk, en de stam, uit hem gesproten, wordt door hen gerekend tot het volk der 'Amalika of Amalekieten, welke naam trouwens bij hen van zeer grooten omvang is, en onder vele andere bevolkingen ook die herders omvat, die eeuwen vóór Mozes eene lange reeks van vorsten aan Egypte schonken, en in de geschiedenis onder den naam van Hyksjôs beroemd zijn. Dezelfde overlevering plaatst de oudste woningen van den stam van Katoera in de provincie Tihâma, die zich uitstrekt langs het middengedeelte van het Oostelijk strand der Roode Zee. Door de Djorhomieten uit hunne woonplaats verdreven, begeven zij zich noordwaarts; een gedeelte, onder den naam van Sameida, vestigt zich in de stad Eila, het ons reeds bekende Elath des Bijbels, dat volgens sommigen genoemd werd naar Eila, zoon van Hauthar, den toenmaligen aanvoerder des stams, volgens anderen zijn naam van Eila, dochter van Madian en kleindochter van Abraham, had ontvangen; het ander gedeelte der Katoerieten verspreidt zich over Arabia Petraea, onder den naam van Arkam, die als van zelve dien van Rekem herinnert, in den Bijbel¹⁶ aan een der Midianietische vorsten gegeven¹⁷.
De verwantschap, om niet te zeggen eenzelvigheid, van den stam Katoera met de Midianieten des Bijbels, is zeker niet

{==659==} {>>pagina-aanduiding<<}
te miskennen. Zekerder bewijs echter van het oorspronkelijk verblijf der Midianieten aan het Oostelijke strand der Roode Zee, vinden wij in de sporen, die ons de geschiedenis bewaard heeft, van eene stad Midian of Madian, niet verre van Teboek, aan den ingang van den Elanitischen zeeboezem en nagenoeg tegenover de zuidspits van het Sinaïtisch Schiereiland gelegen. Misschien wordt die stad reeds in het Oude Testament vermeld¹⁸, ofschoon de lezing in den laatsten tijd betwist is. Josephus kende haar niet slechts, maar doet zelfs, zeker ten onregte, Mozes derwaarts uit Egypte de vlugt nemen¹⁹. Bij Ptolemaeus komt zij onder den naam van Modiana voor²⁰, en Eusebius onderscheidt haar in het Onomasticon van het Madian, waar Mozes eene schuilplaats zocht. Menigmaal wordt zij door de geschiedschrijvers en geographen der Arabieren vermeld, en zelfs nog in Abulfeda's tijd werden hare overblijfsels getoond²¹. Geene ligging kon meer geschikt zijn voor een uitgebreid handelsverkeer, en terwijl wij de Midianieten ook van elders als kooplieden kennen, mogen wij welligt uit de ligging hunner hoofdplaats tot eene vroegtijdige scheepvaart op de Roode Zee besluiten. Dat in de vroegste tijden ook de havenstad Elath, aan het uiteinde der Elanitische golf, in handen der Midianieten was, is 
welligt een niet te verwerpen trek der Arabische overlevering.
De Bijbel leert ons de Midianieten reeds in Jozefs geschiedenis als karavaanhandelaars kennen, die hunne togten noordwaarts tot Gilead, westwaarts over het Sinaïtisch Schiereiland tot aan Egypte uitstrekten; gummi tragakanth, mastik en ladanum zijn, naar de waarschijnlijkste verklaring, de kostbare waren, die zij uit het eerstgenoemde gewest aan het laatste toevoerden; maar ook de slavenhandel werd niet door hen versmaad, wanneer zich de gelegenheid daartoe aanbood. Wanneer het Bijbelsch verhaal den naam van Midianieten met dien van Ismaëlieten verwisselt, dan is dat alleen, dewijl deze laatste langzamerhand in den algemeenen naam aller Arabische stammen overging²². Ontelbaar waren de kameelen der Midianieten in de dagen van Gideon²³, en nog vele eeuwen later werden de snelle kemelen van Midian en Epha geroemd, die goud en wijrook uit Sabaea

{==660==} {>>pagina-aanduiding<<}
of Gelukkig Arabië naar Palestina en Syrië voerden²⁴. Epha is slechts een onderdeel des Midianietischen volks, want reeds in Genesis²⁵ worden aan Midian vijf zonen, Epha, Epher, Henoch, Abida en Eldaä toegekend, die zonder twijfel even zoo vele stammen vertegenwoordigen. Van deze stammen is ons echter niets naders bekend, behalve dat Epha of Hepha misschien dezelfde naam is als Hippos, dien Ptolemaeus aan een berg en vlek in de nabijheid van Modiana of Midian toeschrijft²⁶. Het Patriarchaal gezag der stamvorsten schijnt onder de Midianieten steeds het hoogste te zijn gebleven. Het eenhoofdig gezag eens konings bleef hun onbekend, en schoon hunne vorsten in de Schrift wel eens minder naauwkeurig koningen worden geheeten, blijkt echter uit hun altijd meervoudig getal, en uit andere plaatsen, die zich van het juistere woord bedienen, dat men het niet te naauw met dien titel moet nemen²⁷.
Door het gemis van een eenhoofdig gezag, ontbrak het bij de Midianieten aan dat naauwer verband der stammen onderling, aan die strenge volkseenheid, waardoor zich reeds vroegtijdig de Edomieten onderscheidden, en die bij de Israëlieten in het tijdvak der Rigteren dreigde verloren te gaan, maar door de invoering van het koningschap gered werd. De karavaanhandel bevorderde bovendien eene zwervende levenswijze, en inderdaad schijnen betrekkelijk slechts weinigen zich vaste woonplaatsen gekozen te hebben, terwijl de meesten, op de wijze der Bedowienen, nu hier dan ginds hunne tenten opsloegen, om weiden te zoeken voor hun vee. Gelijk verhuizingen van geheele stammen, dikwijls naar ver verwijderde landstreken, in de latere geschiedenis der Arabische stammen menigvuldig vermeld worden, moeten zij ook reeds in deze vroegste tijden onder de Midianieten hebben plaats gehad. Zoo zullen wij hen later in grooten getale, en magtig door verbindtenissen met andere volken, langs den karavaanweg noordwaarts getogen, op de grenzen van Moab aantreffen; zoo zullen wij hen thans trachten te volgen, waar zij, den Elanitischen zeeboezem omgetrokken, zich tot in het hart van het Sinaïtisch Schiereiland verspreidden.
Het Centraalgebergte van dit Schiereiland, doorgaans al-
{==661==} {>>pagina-aanduiding<<}
leen bekend als het tooneel van Israëls geboorte als volk, door de Sinaïtische wetgeving en het verbond met Jahve, verdient inderdaad uit verschillende oogpunten de aandacht van den geschiedvorscher en oudheidkundige. Het is vervuld van de merkwaardigste en veelsoortigste gedenkteekenen van den ouden dag, deels tot de hoogste oudheid opklimmende, - Egyptische gedenkzuilen, zoo oud als de pyramieden, ruïnen van eertijds bloeijende steden, graven van lang vergeten geslachten, tallooze opschriften in de rotsen gegraveerd. De bonte mengeling der verschijnselen geeft der verbeelding overvloedige stof tot het vormen harer nevelbeelden; maar het vorschend verstand tracht te vergeefs in dien doolhof een leidenden draad te vinden, en de grondvesters dier eerwaardige overblijfselen, of den tijd hunner wording, te bepalen. Men vergeve het ons, zoo ook wij welligt ons te zeer door de grootsche indrukken laten wegslepen, en het weefsel der, misschien aan al te dunne draden hangende, gissingen openleggen, waartoe zij ons, gelijk anderen, aanleiding gaven.
Het Centraalgebergte onderscheidt zich in twee hoofdgroepen, door lagere bergruggen, passen en valleijen verbonden. De zuidoostelijke groep, de Djebel et-Toer, welks middelpunt de Djebel Moesa (Mozesberg), volgens de overlevering de eigenlijke Sinaï, inneemt, is sedert lang het voorwerp der vrome aandacht van bedevaartgangers en geleerden geweest; de noordwestelijke, die den naam van Serbâl draagt, is eerst door de onderzoekingen der laatste reizigers in deze streken naauwkeuriger bekend geworden. Terwijl de gewijde overlevering als van zelve aller opmerkzaamheid op den Sinaï vestigde, werd de Serbâl vlugtig voorbijgeijld, en de wonderen onopgemerkt gelaten, die ook hij in zijne valleijen en op zijne rotswanden ten toon spreidt.
De Djebel Serbâl, slechts door lagere bergruggen omgeven, biedt een veel vrijeren aanblik aan dan de Sinaï; hij verheft zich, om met Lord Lindsay te spreken, als een koning boven de schaar der hem omringende heuvelen. Zijn vijftandige kruin, waarvan de hoogste spits tot meer dan 6000 voeten boven de zee rijst, is van alle zijden zigtbaar, ofschoon hij zich nergens zoo majestueus vertoont, dan waar

{==662==} {>>pagina-aanduiding<<}
hij zich in zijne geheele breedte, met al zijne toppen steil en zonder eenigen overgang uit den grond opstijgende, aan de blikken des reizigers voordoet, die hem, uit de heerlijke vallei van Feiran, door het dwarsdal Aleiât naderen²⁸. Het kon schier niet missen, of deze berg moest in hooge mate de aandacht trekken der zwervende stammen, die, hetzij als nomaden of karavaanhandelaars, van de vroegste tijden af het schiereiland doorkruisten. In de nabijheid der heerlijke oase van den Wady Feiran, met hare altijdvloeijende beek, hare prachtige palmen en rijke vegetatie, de schoonste plek van het gansche Schiereiland, gelegen, werd hij hun als een baken in de woestijn, een bode van vreugde en verkwikking, een zetel van beschermende magten. Gelijk de gansche oudheid hare goden vooral aan de hooge plaatsen vereerde, en zich de kruinen van in de wolken reikende bergen als hun verblijf dacht, zoo werd ook de Serbâl, reeds lang vóór Mozes, een heilige berg, en was hij het voorwerp der gemeenschappelijke vereering van de Midianieten en Amalekieten, die in het midden des Schiereilands rondzwierven; welligt ook van de Philistijnen, die het strand van Arabia Petraea, langs de Middellandsche Zee tot aan de grenzen van Egypte, bezet hielden, waarschijnlijk aan den handel met Indië en Arabië zullen hebben deelgenomen, en reeds in Mozes tijd te magtig waren, dan dat hij het zou hebben durven wagen, zich door hun land naar Kanaän heen te slaan; eindelijk ook van de Edomieten en hunne opvolgers de Nabateërs, naar mate zich hun gezag over de centrale deelen van het Schiereiland verbreidde.
Reeds de naam van dezen berg schijnt voor zijne overoude heiligheid te pleiten. Zoowel Hitzigs als Credners verklaring wijzen daarop heen, maar terwijl de eerste mij gezocht en ongepast schijnt, komt mij de laatste eenvoudig en aannemelijk voor. Volgens haar is Serbâl eene verbastering of dialektische verscheidenheid van Tsoer-ba'al, Berg Baäls of des Heeren, waarbij wij moeten opmerken, dat Baäl van ouds de algemeene naam van het Hoogste Wezen bij den ganschen Semietischen volksstam schijnt geweest te zijn, en alleen door de Hebreën versmaad werd, sedert de God des hemels en der aarde zich hun onder den naam van Jahve

{==663==} {>>pagina-aanduiding<<}
geopenbaard had, en onder dien naam als hun schutsgod aan den Baäl der omringende volken, meest als zonnegod vereerd, was overgesteld²⁹.
Uit de onderstelling zulk eener, tot in den nacht der vroegste tijden opklimmende heiligheid van dezen berg, schijnen eenige omstandigheden licht te ontvangen, die anders moeijelijk zouden te verklaren zijn. Ons worden hier als van zelve de opschriften herinnerd, in een bijzonder Semietisch dialekt vervat, en met een van elders onbekend letterschrift geschreven, die in verschillende deelen des Sinaïtischen Schiereilands voorkomen, maar nergens menigvuldiger dan in de toegangen tot den Serbâl, in den Wady Mokattab (d.i. het Beschreven dal) en langs den Derb Serbâl, die door den Wady Aleiât tot aan den voet des bergs en van daar naar een zijner toppen voert³⁰. Verre is het zeker van mij, te beweren, dat zij zelfs ten deele tot den tijd der Midianieten en Amalekieten zouden opklimmen, of met Cosmas Indicopleustes, die reeds in de VIde eeuw deze opschriften vermeldt, aan te nemen, 
dat zij van de Israëlieten zelven zouden afkomstig zijn, die hier in de dagen van Mozes omzwierven. Maar het mag toch, na het grondig onderzoek van Tuch³¹, waardoor niet zoozeer de ontcijfering, als de verklaring der Sinaïtische opschriften, vóór hem door den te vroeg der wetenschappen ontrukten Beer³² gegeven, in vele opzigten verbeterd en naauwkeuriger bepaald is, wel als ontwijfelbaar worden aangemerkt, dat zij in het algemeen, van vreemde en latere toevoegsels ontdaan, het werk zijn van een Arabischen stam, inheemsch in het Schiereiland van den Sinaï, waarschijnlijk den naam van Pharanieten voerend, en door de Arabieren tot de Amalekieten gerekend; dat de godsdienst van dien stam eene der vele vormen van het Sabaeïsme of de aanbidding der hemelligchamen was, en de berg Serbâl met het palmbosch van den Wady Feiran, - waarschijnlijk niet verschillend van het oudtijds beroemde, bij Diodorus en Strabo³³ vermelde, Phoenicon, met zijn steenen, met onbekende karakters beschreven altaar, - het middelpunt hunner godsdienstige vereering uitmaakte, werwaarts zij uit alle oorden, waar zij zich ophielden, op gezette tijden bedevaar-
{==664==} {>>pagina-aanduiding<<}
ten in talrijke scharen ondernamen; en dat de tallooze opschriften, door het daaraan meestal toegevoegde woord Zaïr of bedevaartganger³⁴, bepaaldelijk als gedenkteekenen van bezoeken, aan eene heilige plaats gebragt, worden gekenmerkt. Het is hier nog de plaats niet, om langer bij dit een en ander te verwijlen, waartoe zich later de gelegenheid zal opdoen. Genoeg zij het, hier bij het aangestipte te voegen, dat de groote massa der Sinaïtische opschriften zeker niet later dan de tweede of derde eeuw na Christus kan ontstaan zijn, terwijl wij, van daar opklimmende, hare sporen ten minste tot in de tweede 
eeuw vóór Christus kunnen vervolgen, en waarschijnlijk niet zullen dwalen, wanneer wij het 
ontstaan van de eerste dezer opschriften nog aanmerkelijk dieper in de oudheid doen teruggaan³⁵.
Indien wij uit de zorg, die de volken des Schiereilands in later eeuwen droegen, om hunnen naam te dezer plaatse te vereeuwigen, met eenigen grond tot het hooge gewigt, aan dat oord gehecht, en de gewijde overleveringen, sedert de vroegste tijden aan dezen berg verbonden, kunnen besluiten, wij zien daarvan een nieuw bewijs in den bijgeloovigen eerbied, waarmede nog thans de berg Serbâl door de hier levende Bedowienen wordt beschouwd. Ik wil hier niet zoozeer van de moeite spreken, herhaaldelijk door de reizigers ondervonden, om zich den toegang tot den top des bergs te banen³⁶; maar alleen op eene bijzonderheid opmerkzaam maken, in Rüppell's Reize medegedeeld en de beste bevestiging zijner algemeene opmerking leverend, dat de Serbâl door de Arabieren in den omtrek sedert onheugelijke tijden als eene gewijde plek beschouwd wordt. Deze onvermoeide reiziger, die den hoogsten kruin des Serbâls besteeg, ontdekte daar niet slechts nog eene menigte opschriften, maar ook eene omtuining, uit in het rond gelegde steenen zamengesteld, terwijl eenige andere ruwe trappen vormden, om een gemakkelijker toegang te banen. Deze plaats scheen den Arabieren als eene soort van heiligdom te gelden; althans de gids ontdeed zich van zijne sandalen, gelijk eertijds Mozes bij den braambosch, naderde den kring met diepen eerbied, verrigtte daar zijn gebed, en verhaalde later aan Rüppell, dat hij op deze plaats twee schapen als dankoffer gebragt

{==665==} {>>pagina-aanduiding<<}
had, een bij de geboorte van zijn zoon, en het andere bij zijn herstel uit eene ziekte³⁷. Zoo schijnt zelfs nog bij den Mohammedaanschen Bedowien de herinnering van de oude heiligheid dezes bergs niet te zijn geweken; zoo zijn nog heden bij den belijder des Islams heidensche offerplegtigheden met de vereering dezer plaats verbonden.
Het is in de nabijheid van dezen heiligen berg en van de vruchtbare valleijen, die hem omgeven, den Wady Feiran, met zijne dadelpalmen en lotusboomen³⁸, nog thans ‘de tuin’ des Sinaïtischen Schiereilands geheeten, en den Wady es-Sjeikh, den hoofdzetel dier tamarisken-bosschen, met hunnen zoeten mannageur³⁹, die den Israëlieten op hunne omzwervingen het hemelsbrood schonken, dat wij, naar het mij voorkomt, het verblijf der Midianieten moeten zoeken, tot wie Mozes de vlugt nam, om, na het verslaan van een Egyptenaar, de wraak van Pharao te ontgaan. Deze streek, ongetwijfeld de meest geschikte van het gansche Schiereiland, om het middelpunt der omzwervingen van een talrijken nomadenstam te zijn, kon uit Egypte in weinige dagen bereikt worden⁴⁰, en zeker bood zich nergens voor Mozes eene gereeder gelegenheid aan, om bij eene verwante 
of bevriende bevolking eene schuilplaats te zoeken. Daarenboven kon het verblijf van Midianieten in deze streken aan een in Egypte levenden niet onbekend zijn, want tusschen de omstreken van den Serbâl en Egypte bestond eene oude en merkwaardige betrekking. En ziedaar weder een punt, waarop wij de aandacht onzer lezers bij nieuwe en verrassende ontdekkingen moeten bepalen.
In den Wady Magharah⁴¹, een klein dwarsdal van den Wady Keneh, die zich met den Wady Mokattab, den natuurlijken weg voor uit Egypte komenden naar den berg Serbâl, vereenigt, ziet men nog heden, op naauwelijks honderd schreden van den ingang, uitgestrekte onderaardsche gangen, door pijlers gedragen, maar ten deele met slijk en puin gevuld, welker zandsteenlagen de onmiskenbare sporen vertoonen, dat hier in lang verleden eeuwen naar koper werd gegraven, terwijl in het dal zelf geheele heuvelen van zwartgebranden zandsteen zijn opgeworpen. Reeds voor men den ingang van den Wady Magharah bereikt, vertoont zich

{==666==} {>>pagina-aanduiding<<}
eene met hieroglyphen beschreven steenplaat, uit het tweede jaar van koning Amenemha den IIIden⁴²; in de gangen zelven worden zij ten getale van nagenoeg twintig, behalve eenige onvoltooide, aangetroffen, met goed bewaard, en ten deele zeer keurig bewerkt, half-verheven beeldwerk bedekt, en gedeeltelijk ook van de bekende schilden voorzien, die in het hieroglyphisch schrift de koningsnamen bevatten. Er zijn er onder deze gedenkteekenen, die tot de alleroudste overblijfselen van de Egyptische kunst moeten gerekend worden, en met die op de pyramiden van Djizeh om den voorrang dingen. Een draagt de dagteekening van het achttiende jaar van Pepi of Phiops, een vorst der zesde dynastie, maar het allermerkwaardigste zeker, om van geene andere te gewagen, is een gedenksteen, waarop niet slechts de naam van den beroemden Chufu of Suphis der vierde dynastie⁴³ op dezelfde wijze als op de door hem gebouwde groote pyramide te Djizeh is afgebeeld, maar die koning zelf is voorgesteld, bezig met een zijner vijanden te verslaan. Opdat men zich van den ouderdom dezer gedenkteekenen de regte voorstelling vorme, wil ik alleen opmerken, dat de twaalfde dynastie, de laatste van het zoogenaamde Oude Rijk, door de vijf eeuwen van de heerschappij der Hyksjôs, en waarschijnlijk nog door het gansche achttiende stamhuis, van den tijd gescheiden is, waarop Mozes bij de Midianieten eene schuilplaats zocht.
De gedenkteekenen in den Wady Magharah zijn de oudste, maar niet de eenige, noch zelfs de belangrijkste, overblijfselen van de koloniën van Egyptische mijnwerkers, in het Schiereiland van den Sinaï. In nog hoogere mate verdienen welligt de gedenkteekenen van Sarabît el-Khadem⁴⁴ onze opmerkzaamheid, die, tot de XIIde dynastie of nog iets hooger opklimmende, maar gedurende de heerschappij der Hyksjôs afgebroken, ook de namen van onderscheiden vorsten uit de achttiende en negentiende dynastiën dragen, en daaronder ook van Menephthes, den Pharao onder wien vermoedelijk de Israëlieten uit Egypte togen. De plaats ligt eenige mijlen ten noord-oosten van den Wady Magharah, uit welken echter geen weg regtstreeks derwaarts voert; maar kan óf door den Wady Sidr⁴⁵, een ander meer noord-
{==667==} {>>pagina-aanduiding<<}
waarts gelegen dwarsdal van den Wady Mokattab, en vervolgens door den Wady Khamîlah, bereikt worden, of langs een omweg, maar met eenig meerder gemak, door den Wady Nasb, door welken de noorder-karavaanweg naar den Sinaï loopt, en digt bij welks oostelijken uitgang de bedoelde gedenkteekenen zich voordoen. Zij zijn op den vooruitspringenden hoek eener verheven vlakte gelegen en bestaan hoofdzakelijk uit de overblijfselen van een kleinen tempel, welks oudste gedeelte, 
uit den tijd van Amenemha III afkomstig, door eene kleine kapel wordt gevormd, in het midden op een pijler rustende. De tempel is zoodanig met gedenksteenen, vaak aan alle vier zijden met hiëroglyphen beschreven, opgevuld, als ware hij alleen bestemd geweest, die binnen zijne wanden te besluiten. Vele andere gedenksteenen zijn buiten den tempel, op een nabijgelegen heuvel, opgerigt; zij onderscheiden zich van andere soortgelijke van Egyptischen oorsprong, ook die van den Wady Magharah, doordien zij niet in de rotswanden zelven zijn uitgehouwen, maar kleine, geheel op zich zelf staande zuilen vormen, - eene omstandigheid, die zich uit de plaatselijke gesteldheid gemakkelijk laat verklaren, dewijl zich hier geene rotswanden ter bewerking aanboden, maar aanleiding tot veel misverstand aan vroegere reizigers heeft gegeven, die doorgaans dit oord voor eene Egyptische begraafplaats hebben aangezien. Zij schijnen tevens de verbazende massa's van uitgebrand erts te hebben voorbijgezien, in den omtrek verspreid, die toch wel zonder twijfel op een verband wijzen, dat tusschen deze plaats en de koper- en ijzermijnen, welker sporen overal in de kronkelingen der omliggende dalen aanwezig zijn, bestond. De inhoud der opschriften toont dan ook ten klaarste, dat de gedenksteenen op de kopermijnen betrekking hebben. Het gansche omliggende land heet daarop Mafkat, d.i. Koperland, en blijkt onder de bescherming der onderaardsche godin Hathor te zijn gesteld geweest, die hier de ‘beheerscheres van Mafkat’ genoemd wordt, en aan wie ook de tempel gewijd was. Het schijnt dat op deze hooggelegen plaats de smeltovens waren opgerigt, en het erts uit de omliggende dalen hierheen werd gevoerd, opdat men zich van de winden, waaraan deze plek is blootgesteld,

{==668==} {>>pagina-aanduiding<<}
ter bevordering ter smelting zou kunnen bedienen. Eenige iets meer zuidwaarts gelegen steenhoopen schijnen de plaats aan te wijzen, waar eenmaal de hutten der arbeiders stonden. In één woord, alles bewijst, dat op dit terrein de overblijfselen, zoo al niet eener Egyptische stad, gelijk Niebuhr wilde, toch van eene zeer aanzienlijke kolonie van Egyptische mijnwerkers, voorhanden zijn. Waarschijnlijk is het, dat een nader onderzoek der eenmaal in de omliggende dalen bewerkte kopermijnen nog vele gedenksteenen, in den rotswand gehouwen, gelijk aan die van den Wady Magharah, zal aan het licht brengen; en werkelijk heeft onlangs Crompton, op een afstand van drie vierde uurs van Sarabît el-Khadem, volgens een berigt van Wilkinson, reeds zoodanige opgespoord, ofschoon nog geene nadere mededeeling van zijne ontdekkingen schijnt gegeven te zijn.
Het was dan wel waarschijnlijk in den omtrek van den berg Serbâl, dat Mozes bij de Midianieten eene schuilplaats zocht; het was daar, dat zij de regenputten gegraven hadden, waaruit de dochters van Hobab, den zoon van Rehuël, het vee huns vaders kwamen drenken, toen zij door de herders gestoord, maar door Mozes uit dier hand verlost en in hare taak werden bijgestaan; het was daar, dat hij gastvrijheid erlangde onder het dak van haren vader, en zich welhaast eene der dochteren, Zippora, ter vrouwe verwierf. De gewelddadigheden der herders jegens Hobabs dochters maken het onwaarschijnlijk, dat hij de stamvorst was der hier nomadiserende Midianieten; ook wordt hij slechts in ruimer zin een Midianiet, maar elders naauwkeuriger een Keniet genoemd. Hij was alleen de priester van Midian, de priester van dien Baäl, die evenzeer door de Kenieten als de Midianieten vereerd, als wiens zetel de heilige berg Serbâl beschouwd werd. Vermoedelijk voerde hij als zoodanig den naam Jethro, waarschijnlijk een echt Midianietischen titel, waaronder hij meestal in de geschiedenis voorkomt⁴⁶. Het overoude volk der Kenieten, reeds in Genesis, in zeer algemeene termen, onder de vroegste bewoners van het voor Israël bestemde land genoemd⁴⁷, had zich, naar het schijnt, aan de Midianieten aangesloten en een verbond met hen aangegaan, dat echter slechts gedurende korten tijd schijnt

{==669==} {>>pagina-aanduiding<<}
bestaan te hebben. Hobab maakte later, tijdens den optogt der Israëlieten naar Kanaän, geene zwarigheid, zich met zijne Kenieten aan Mozes aan te sluiten, terwijl wij ze later weder, althans ten deele, in verbond met de Amalekieten aantreffen⁴⁸.
Terwijl Mozes bij de Israëlieten vertoefde, hoedde hij de kudden van zijn schoonvader Hobab. Het zwervend herdersleven gaf hem overvloedige gelegenheid, om na te denken over de ellende en slavernij, waarin zijn volk verzonken was, om grootsche ontwerpen voor zijn herstel en verlossing te beramen, om zich tot in de kleinste bijzonderheden bekend te maken met de gesteldheid en hulpmiddelen des lands, werwaarts hij het volk Israëls eenmaal zou leiden, nadat het door Gods sterke hand uit het huis der Egyptische dienstbaarheid zou verlost zijn. Eens dat hij de kudden in de rigting van den Berg Gods, d.i. naar alle waarschijnlijkheid den heiligen berg Serbâl, welligt door den Wady Aleiât heengedreven, en door de verhevene natuur, die hem omringde, zijn gemoed voor grootsche indrukken was vatbaar gemaakt, openbaarde zich hem de Heer in den braambosch als Jahve en Israëls Schutsgod, en voelde hij zich als door God zelven tot Profeet en verlosser zijns volks gewijd. Mozes neemt afscheid van zijn schoonvader, en maakt zich gereed met vrouw en kinderen naar Egypte terug te keeren; daar komt hem, door Gods bestel, zijn broeder Aäron te gemoet, en vindt hem nog nabij den Berg Gods. Het was misschien deze, die Mozes het belang deed inzien, om vrouw en kinderen in de hoede van Hobab achter te laten, waarop zij worden teruggezonden. Daarop vertrekken de beide broeders tot volvoering van het groote werk naar Egypte.
Dat, zoo wij door den Berg Gods den Serbâl verstaan, het tooneel in overeenstemming met de handeling is, behoeft zeker na al het gezegde wel geen betoog; een andere vraag is het, of die opvatting zich met de letter des Bijbels verdraagt. Ik meen zoozeer, dat zij zelfs bij oplettende beschouwing geene andere toelaat, en vordert dat wij ook later, na den uittogt, de legering bij Raphidîm, met al de merkwaardige voorvallen in het zeventiende en achttiende hoofd-
{==670==} {>>pagina-aanduiding<<}
stuk van Exodus verhaald, in de nabijheid van den Serbâl plaatsen. In de achttien eerste hoofdstukken van Exodus wordt nergens de naam van Sinaï genoemd; daarentegen wordt bij herhaling van den ‘Berg Gods’ gesproken, en deze naam slechts tweemaal met Horeb afgewisseld, wat geen hinderpaal voor onze meening is, zoo wij met regt stellen, dat, in het naauwkeuriger spraakgebruik der oudere boeken, Horeb de algemeene naam is voor het gansche Centraalgebergte van het Sinaïtisch Schiereiland, en Sinaï alleen van dien bijzonderen bergtop, die thans den naam van Djebel Moesa draagt, ook de noordwaarts vooruitspringende lagere kruin daaronder begrepen, dien de kloosteroverlevering bepaaldelijk voor den Horeb houdt⁴⁹. Wanneer Mozes en Aäron aan Pharao voor het volk Israëls verlof vragen, om hunnen God te gaan offeren, of een feest te gaan vieren in de woestijn, en daarbij zoo uitdrukkelijk van eenen weg van drie dagreizen in de woestijn spreken⁵⁰, dan schijnen zij eene plaats op het oog te hebben, die ook den koning als heiligdom der volken van Semietischen stam niet onbekend kon zijn, en des noods van de grenzen van Egypte binnen eene tijdruimte van drie dagen te bereiken was; beide kan alleen op den Serbâl en onmogelijk op den Sinaï slaan, en heeft reeds, schoon ten onregte, aan Lepsius aanleiding gegeven, om het geheele tooneel der wetgeving naar den Serbâl te verplaatsen⁵¹. Ware het hier ons voornemen, de Israëlieten op hunne togten te volgen, het zou niet moeijelijk zijn aan te toonen, dat Raphidîm nog op vrij aanmerkelijken afstand van den Sinaï moet zijn verwijderd geweest⁵², noch de redenen uit één te zetten, waarom wij deze plaats het liefst zoeken op het punt, 
waar de Wady es-Sjeikh en de Wady Feiran aan den voet van den Serbâl tezamenkomen, en het water, dat Mozes op wonderdadige wijze uit de rots, waarin hare aderen verborgen waren, deed opwellen, in de beek der laatstgenoemde vallei, wier tot dusverre alleen door den regen gevoede stroomen de heirtogt der Israëlieten, an den marsch door de woestijn van Sin en over Dophka en Aluz herwaarts, met hijgend verlangen te gemoet had gezien, maar tot zijne bittere teleurstelling, welligt door buitengewone zomerhitte, geheel en al opgedroogd

{==671==} {>>pagina-aanduiding<<}
gevonden had. Eindelijk verdient het opmerking, dat het eerste vers van Exodus XIX ons kennelijk op een ander terrein en een ander tijdstip, dan het vorige hoofdstuk, waar echter de Israëlieten reeds bij den ‘Berg Gods’ gelegerd zijn, verplaatst, wanneer het aanvangt met de woorden: ‘in de derde maand, na den uittogt der kinderen Israëls, op denzelfden dag (der maand), kwamen zij in de woestijn van Sinaï.’⁵³
Terwijl dan, om eene nieuwerwetsche uitdrukking te bezigen, het hoofdkwartier der Israëlieten in Raphidîm bij den Serbâl gevestigd was (want men kan zich de geheele verbazende menschenmassa, waaruit het volk bestond, bezwaarlijk als altijd op één punt vereenigd denken), werden zij aangevallen door de Amalekieten, die wij reeds vroeger als bewoners van het Sinaïtisch Schiereiland, doch in meer noordelijke streken, in de nabijheid van Kades-Barnea⁵⁴, leerden kennen. De Amalekieten waren ongetwijfeld een zwervende stam, aan geene vaste woonplaatsen gebonden⁵⁵; men zou zich van hen eene verkeerde voorstelling maken, zoo men meende, dat zij hun grondgebied tegen de Israëlieten wilden verdedigen, maar kan zich gemakkelijk voorstellen, dat zij hun het gebruik van water of weiden wilden betwisten, die zij voor zich en hun vee behoefden, of ook door hoop op buit tot den strijd tegen hen werden aangewakkerd. Zij overvielen de achterhoede der Israëlieten, en trachtten degenen, die vermoeid achterbleven van het leger, af te snijden en in handen te krijgen. Eene uitgelezene schaar uit Israël werd daarop onder het bevel van Jozua gesteld, om geduchte wraak te oefenen over deze gewelddadigheden, onder ‘de banier des Heeren,’ en terwijl Mozes, met den ‘staf Gods’ in de hand, van eene hoogte getuige van den strijd was. De Amalekieten waren ongetwijfeld slechts eene woeste nomadenhorde, terwijl hunne tegenstanders even weinig van de regelen der taktiek zullen verstaan hebben. Voor zulk een strijd zal het niet moeijelijk zijn, in den omtrek van den Wady Feiran of Wady es-Sjeikh een geschikt tooneel te vinden⁵⁶. De Israëlieten behielden de overhand en Amalek moest met groot verlies afterkken.
De Midianieten en Kenieten moeten ook toen niet verre

{==672==} {>>pagina-aanduiding<<}
van den Serbâl zijn gelegerd geweest. Zoo haast hun priester Hobab verneemt, dat zijn schoonzoon aan het hoofd des verlosten volks bij den ‘Berg Gods’ was gekomen, voert hij hem zijne huisvrouw en kinderen te gemoet. Hobab, vernemende, hoe Israël uit Egypte verlost en tot dusverre wonderbaar geleid en behoed is, erkent dat Jahve, de God van Mozes, de God van Israël, groot is boven alle goden, groot boven de goden van Egyptenland, groot ook boven dien Baäl, die op den naburigen bergtop zijn zetel had, en op wiens bijstand welligt de Amalekieten in den strijd tegen Israël gerekend hadden. Hij, de priester van Midian, offert aan Jahve, den God van Israël, en ofschoon hij, na Mozes nog den raad gegeven te hebben, om zich, door het aanstellen van mindere regters onder zich, van de groote menigte van regtszaken te ontslaan, tot het volk van Midian terugkeert, is daardoor welligt de grond gelegd, dat hij zich later met zijne Kenieten bij de Israëlieten aansluit, hun verder tot leidsman door de woestijn verstrekt, en hen op den togt naar Kanaän vergezelt⁵⁷. Deze aansluiting der Kenieten aan de Israëlieten, nevens de gastvrije ontvangst, die Mozes op zijne vlugt bij Midian gevonden had, is het eenige duidelijke spoor, dat wij in den Bijbel vinden, van hetgeen de Egyptische berigten⁵⁸ aangaande Aziatische volken melden, die de Israëlieten bij hunnen uittogt bijstonden; ofschoon wij toch ook niet moeten uit het oog verliezen, dat zich, volgens twee plaatsen van den Pentateuch, eene groote schaar van allerlei vreemd volk reeds vóór den uittogt bij 
hen voegde, die later bij de ontberingen der woestijn het voorbeeld van gemor en ontevredenheid gaf⁵⁹. Waarschijnlijk was ook deze gemengde hoop, welks geschiedenis thans voor ons geheel raadselachtig is, grootendeels van Semietischen stam, en misschien een overblijfsel dier herders, die 
vroeger eenige eeuwen over Egypte heerschappij hadden gevoerd. Eindelijk kan bij die Egyptische berigten ook eenigermate aan de Edomieten gedacht worden; want het is zeker, en zal straks duidelijk blijken, dat de Israëlieten ook bij hen aanvankelijk ondersteuning en bijstand vonden, waarschijnlijk als een gevolg van het besef dier broederlijke verwantschap tusschen de beide volken, waarvan ook in

{==673==} {>>pagina-aanduiding<<}
den Bijbel herhaaldelijk de sporen voorkomen, vooral in de woorden der wet: ‘van den Edomiet zult gij geen afkeer hebben, want hij is uwe broeder; zijne kinderen in het derde geslacht zullen in de vergadering des Heeren komen’⁶⁰.
Het is welligt niet ongepast, hier ter plaatse nog een oogenblik stil te staan bij het verbazend aantal, waaruit, volgens oude berigten, het Israëlietische volk onder Mozes bestond, en bij de gevolgtrekkingen, die daaruit, ten opzigte van het Sinaïtisch Schiereiland, gedurende den tijd hunner omzwervingen kunnen worden afgeleid. De cijfers, die dit aantal herhaaldelijk, en nog wel met uitzondering der Levieten, op 600,000 mannen boven de 20 jaar brengen⁶¹, en dus voor het geheele volk, al kan men ook bij een dergelijken togt het aantal van vrouwen en kinderen niet wel in de gewone verhouding tot dat der mannen stellen, toch altijd eene menigte van weinig minder dan twee millioenen schijnen te vorderen, vormen een verbazingwekkende tegenstelling met den tegenwoordigen staat des Schiereilands, dat eene bevolking van naauwelijks 6000 zielen voedt, en, naar het oordeel der reizigers, bezwaarlijk aan een aanmerkelijk grootere onderhoud zou kunnen verschaffen. Men moet hieruit tot eene ontzettende verachtering van de natuurlijke gesteldheid en hulpmiddelen van het Sinaïtisch Schiereiland, sedert de dagen van Mozes, besluiten, vooral wanneer men nagaat, dat te dien tijde ook nog talrijke stammen van Midianieten en Amalekieten in deze zelfde vrij beperkte ruimte hun verblijf hielden. Inderdaad leert ons de geschiedenis, dat het zeer voorbarig zou zijn, uit den tegenwoordigen toestand van het Schiereiland zijne voormalige gesteldheid te willen opmaken; wij zullen daar later 
nog meermalen de sporen van talrijke en bloeijende bevolking aantreffen, en zagen reeds aan eenige voorbeelden, hoe zijne belangrijke rol in de geschiedenis reeds in de hoogste oudheid aanvangt. Ontvolking, verwaarloozing van den natuurlijken rijkdom, verzanding door de winden der woestijn van eenmaal vruchtbare streken, vernieling van den plantengroei door overloopende beken en stortvloeden, verwoestende oorlogen, verplaatsing der handelswegen, en andere dergelijke oorzaken, kunnen tot de verachtering van den welstand dezer

{==674==} {>>pagina-aanduiding<<}
landstreek hebben bijgedragen. Er bestaan onmiskenbare bewijzen, dat het geboomte van het Schiereiland eenmaal veel overvloediger en weliger was dan thans. Toen Rüppell van Eila, door geheel onbewoonde en eenzame streken, naar den Sinaï reisde, werd hij verrast door het gezigt van zulk zwaar en krachtig hout, als zich nergens anders op het Schiereiland vertoont, en overtuigde hij zich dat zijne dalen eens allen met bosch zijn bedekt geweest, en alleen de onbedachte winzucht, die zich hier sedert duizenden van jaren, zonder eenige zorg voor de instandhouding van het geboomte, met het branden van kolen heeft bezig gehouden, de prachtige wouden heeft vernield⁶², terwijl omgekeerd wederom die verwoesting van den plantengroei welligt de voornaamste oorzaak van de tegenwoordige dorheid en het gebrek aan water te achten is⁶³. De sporen der geschiedenis zijn met Rüppell's opmerking in treffende overeenstemming. De Acacia⁶⁴, den woestijnbewoner zoo nuttig om zijne schaduw, zijn voortreffelijk timmerhout, dat tevens de beste kolen oplevert, zijn loof, dat den kameelen tot voeder verstrekt, zijne gom, die een belangrijk handelsartikel uitmaakt, was hier zonder twijfel overvloedig in Mozes' dagen, toen zij de belangrijkste bouwstof voor den tabernakel en al zijn toebehooren, het zoogenaamde sittimhout, opleverde. Thans zou het waarschijnlijk hoogst moeijelijk zijn, uit de geringe overblijfselen der acaciabosschen des ganschen Schiereilands nog eene gelijke hoeveelheid van bruikbaar timmerhout bijeen te brengen. De Tarfa-tamarisken, welker produkt aan manna thans nog slechts op 6 à 700 ponden 's jaars geschat wordt, zouden zulk eene hoofdrol in de voeding der Israëlieten in de woestijn niet kunnen vervullen, hoe groote kracht tot vermeerdering des produkts men ook aan Gods bijzondere beschikkingen moge toekennen,⁶⁵ zoo zich hun gordel niet 
oneindig verder dan thans had uitgestrekt, nu ter westzijde de Wady Teiyibeh, omstreeks ter hoogte waar de Israëlieten het manna het eerst in de woestijn van Sin verzamelden, en oostwaarts eene vallei nabij de vlakte Darfoerek, op weinige uren afstands van Eila, de noordelijkste punten zijn, waar tot dusverre de Tarfa-tamariske gevonden werd⁶⁶. Dadelpalmen, die slechts bij zorgvuldige kweeking goede

{==675==} {>>pagina-aanduiding<<}
vruchten opleveren, mogen zeldzamer in het verhaal van Israëls omzwervingen vermeld worden, toch schijnt de bijzondere nadruk, waarmede van de zeventig palmen van Elim gewaagd wordt⁶⁷, te onderstellen, dat de regte behandeling des palmbooms in het Schiereiland reeds in Mozes' tijd even weinig als te Engedi en Jericho⁶⁸ onbekend was. Ook het door Strabo en Diodorus met zulke levendige kleuren geteekende Phoenicon, waar de vruchtbaarheid der palmen verbazend was, schijnt voor eene overoude bekendheid der palmen-kultuur in dit gewest te pleiten, ofschoon, gelijk nog heden soms, de zwervende bevolking hoofdzakelijk alleen ten tijde des dadeloogstes de palmplantsoenen bezocht. Thans komt de dadelpalm in Arabia Petraea nog hier en daar in het wild of verwilderd, en op enkele duurzaam of tijdelijk bewoonde plaatsen, vooral in den Wady Feiran en bij Toer, gekweekt voor⁶⁹; doch het is zeer te betwijfelen, of de allen arbeid versmadende Bedowien daaraan wel zooveel zorg besteedt, als welligt lang vóór Mozes de hier wonende Midianieten, Amalekieten en Egyptenaars. Met 
de vermindering der Acacia-, Tarfa- en Palmboomen kan ook die van andere vruchtdragende gewassen, zoo als de Lotusboom, die, door kultuur veredeld, eene allervoortreffelijkste vrucht oplevert, zijn gepaard geweest. De overvloediger plantengroei mag tevens het Schiereiland oneindig geschikter hebben gemaakt tot voeding van der Israëlieten talrijk vee⁷⁰, dat op zijne beurt weder door melk en vleesch in de behoeften des volks kon helpen voorzien. Aan wild kan het ook onder deze omstandigheden niet ontbroken hebben, en de verbazende zwermen van wachtelen, waarvan het bijbelsch verhaal tweemaal, als door Gods bijzondere beschikking den Israëlieten toegevoerd, gewag maakt⁷¹, kunnen onmogelijk het eenige voedsel ook van dezen aard geweest zijn in een land, dat ieder voorjaar door uitgestrekte en digte wolken van trekvogels doortrokken wordt, die, vaak slechts één of twee ellen boven den grond vliegende, gemakkelijk met stokken kunnen worden doodgeslagen.
Neemt men bij dit alles in aanmerking, dat in het klimaat van Arabia Petraea, en voor den aan ontbering gewenden zoon der woestijn, de behoefte aan spijze betrekkelijk

{==676==} {>>pagina-aanduiding<<}
gering is, dan zal men zich, na de gegeven aanduidingen, eenigermate kunnen voorstellen, dat zelfs een volk van twee millioenen, in grootendeels onbewoonde streken omzwervende, ofschoon aan velerlei gemis en bezwaar blootgesteld, waarvan de geschiedenis zoo vele herinneringen bewaard heeft, toch in het Sinaïtisch Schiereiland aan geen onvermijdelijken hongerdood was prijs gegeven. Men wachte zich daarbij voor de meening, als ware de gansche massa des volks steeds bij elkander gebleven; waarschijnlijk hebben zich groote scharen van tijd tot tijd van het hoofdleger afgezonderd, om in meer of min verwijderde streken voedsel voor zich en hun vee op te sporen. Doch indien dit alles nog ter verklaring ongenoegzaam mogt zijn, bedenke men wel, dat het Sinaïtisch Schierland omringd was door bevolkingen, die wij reeds als sedert de vroegste tijden handeldrijvend hebben leeren kennen, en reeds lang vóór Mozes door talrijke karavanen doortrokken werd, die de waren van Arabië en Syrië naar Egypte voerden. Hieruit verklaart zich ook, hoe de Israëlieten bij den Sinaï zich de velerlei benoodigdheden voor den tabernakel en zijne gereedschappen hebben kunnen verschaffen. Maar vooral zullen de Israëlieten bij hun langdurig verblijf in de ook toen waarschijnlijk grootendeels zeer onherbergzame woestijn Pharan of et-Tîh, die zich ten Noorden van het Centraalgebergte tot aan de grenzen van Palestina uitstrekt, en oostwaarts tegen het toenmalig gebied van Edom stoot, voorziening in hunne behoeften bij het naar alle kenteekenen⁷² reeds magtig, en door handel, wijnteelt en akkerbouw bloeijend broedervolk gevonden hebben, waarvan ook de Schrift nog eene herinnering bewaart in het den Israëlieten gegeven bevel: ‘Spijze zult gij voor geld van Edom koopen, dat gij etet, en ook zult gij water voor geld van hen koopen, dat gij 
drinket’⁷³.
Wij hebben uit de geschiedenis van het verblijf der Israëlieten in Arabia Petraea al zulke bijzonderheden bijgebragt, als wij meenden dat konden strekken tot opheldering der toenmalige gesteldheid van het tooneel van ons geschiedverhaal. Wij zullen hen op hunne togten en omzwervingen niet verder volgen dan noodig is, om ons kortelijk te her-
{==677==} {>>pagina-aanduiding<<}
inneren, welke gebeurtenissen hen te Kades aan Edoms landpalen bragten, waar wij hen nader in hunne verhouding tot de Edomieten willen gadeslaan.
Van den Serbâl togen de Israëlieten waarschijnlijk door den Wady es-Sjeikh naar den Sinaï, en legerden zich daar tegenover den Horeb der kloosteroverlevering, en wel tegenover zijne noordwestelijke spits, thans Ras es-Sassafeh geheeten, aan welker voet zich de schoone vlakte van Er-Rahah uitbreidt, meer dan eenig ander oord in dezen omtrek voor de legering van de talrijke scharen der Israëlieten geschikt⁷⁴. Hier dus is het grootsch tooneel der verheven gebeurtenissen, waarvan het verhaal het grootste gedeelte van het boek Exodus inneemt, en van welke de geboorte van Israël als volk, door de wetgeving en het verbond met Jahve, het middelpunt uitmaakt. Doch wij mogen niet daarbij verwijlen.
Op den twintigsten der tweede maand van het tweede jaar na den uittogt, trokken de Israëlieten op van den Sinaï, en namen hunne rigting noordoostwaarts over Kibroth-Thaäva (Lustgraven), waar velen aan het overdadig gebruik van wachtelen stierven, en Hazeroth (Hoven of Omtuiningen), waarschijnlijk het tegenwoordige, nog door eene bron, eenige dadelboomen en de overblijfsels van oude muren merkwaardige, el-Hadhrah⁷⁵, naar de Woestijn van Pharan⁷⁶. Waar die woestijn te zoeken zij, is ons reeds boven⁷⁷ gebleken; maar bij hare uitgestrektheid en het gemis van naauwkeuriger aanwijzing, is het moeijelijk iets naders omtrent de verdere rigting van den togt te bepalen. Robinson en von Raumer meenen, dat zij langs den Elanitischen zeeboezem en van daar door de Arabah zijn getogen; zij nemen de westelijke helling van het gebergte Seïr aan de oostzijde der Arabah als der Edomieten grens aan, dewijl de overlevering den berg Hor, waarop Aäron begraven is, nabij Petra plaatst, en zoeken Kades niet ver van het zuideinde der Doode Zee, Robinson in Ain el-Weibeh, von Raumer in Ain Hasb⁷⁸. Wij kunnen ons 
niet met deze meening vereenigen, die ons door Tuch en Winer⁷⁹ volledig wederlegd schijnt. Wij zullen hier in weinige woorden onze eigene voorstelling van den verderen togt geven die, zoo zij

{==678==} {>>pagina-aanduiding<<}
bevonden wordt zich met de aanduidingen in den Bijbel te verdragen, zich zelve bij onze lezers zonder verdere aanbeveling moge regtvaardigen.
Indien het station Hazeroth werkelijk in el-Hadhra is te zoeken, dan trekken de Israëlieten vandaar langs een nog niet in bijzonderheden bekenden weg, door of over den bergrug van Djebel et-Tîh, die de woestijn van Pharan of et-Tîh ten zuiden begrenst, en komen alzoo in de hooge vlakte dier groote en vreesselijke woestijn, welke zij langs de westzijde van den Djebel' Aráif en-Naka en de verder noordwaarts gelegen bergachtige landstreek, die de woestijn van de Arabah scheidt, ongeveer op den weg, die hier later in den tijd der Romeinen over Eboda (el-Abdeh) en Elusa (Khalassah) naar Hebron voerde, met de grootst mogelijke snelheid doortrekken, de zuidelijke grenzen van Kanaän of het gebergte der Amorieten te gemoet ijlende⁸⁰. Slechts eene enkele plaats van langer oponthoud wordt ons op dien ganschen togt vermeld: Rithma, dat waarschijnlijk zijn naam had van de hier overvloedige rothem- of bremstruiken⁸¹, een nuttig gewas der woestijn, dat schaduw, voortreffelijke kolen, en, door zijne bessen, een geliefkoosd voeder voor de schapen oplevert. Onbegrijpelijk zou het schier zijn, dat 
Robinson dit Rithma niet in den door hem bezochten Wady Aboe Retemât, eene ruime, met rothem begroeide vlakte, en met eene rijkelijk vloeijende bron, de 'Ain el-Koedeirât, in de nabijheid, heeft erkend, ware het niet dat hij door verkeerde voorstellingen van den ganschen togt was misleid⁸². Is Rithma werkelijk hier te zoeken, dan ligt het slechts zeer weinig ten westen van de plaats, waar Kades, kort daarna door het langdurig verblijf der Israëlieten zoo beroemd geworden, door Rowlands in het tegenwoordige Kodeis schijnt wedergevonden. Vanhier, dat de geschiedverhalen van den Pentateuch ons van nu af naar Kades verplaatsen, als ware dit dadelijk na het verlaten van Hazeroth het middelpunt van der Israëlieten legering geworden en gebleven. Alleen het oude in Numeri XXXIII bewaarde gedenkstuk heeft hier de verschillende lokaliteiten naauwkeuriger onderscheiden, en geeft ons gelegenheid ons te overtuigen, dat de Israëlieten, in hunne eerste worsteling met

{==679==} {>>pagina-aanduiding<<}
de Kanaäneërs, herhaaldelijk hun hoofdkwartier in deze streken, zelfs tot over de grenzen van het land Kanaän, verplaatsten, eer zij Kades voor eene reeks van jaren tot het middelpunt hunner legering kozen. Waarschijnlijk zond Mozes, die hier de grenzen van Kanaän naderde, van Rithma reeds de verspieders uit, die volgens de min naauwkeurige uitdrukking van andere plaatsen van Kades vertrokken waren⁸³, zonder evenwel hunne terugkomst af te wachten, om tusschen de grenzen der aan het strand wonende Philistijnen en der in het latere gebergte van Juda gevestigde Amorieten door te dringen. Het drie en dertigste hoofdstuk van Numeri verplaatst de Israëlieten van Rithma onmiddellijk naar Rimmon (hier, waarom weten wij niet, Pherez bijgenaamd), later eene stad der Simeonieten en als de zuidelijke grensplaats van het rijk van Juda beschouwd, toen, naar het mij toeschijnt, nog tot de woestijn van Pharan gerekend, even als het nog wat meer noordwaarts gelegen Libna, werwaarts het hoofdkwartier van Rimmon verplaatst werd, misschien niet zonder strijd met den daar heerschenden Kanaäneschen vorst⁸⁴. Gedurende de lange afwezigheid der verspieders,⁸⁵ schijnt het hoofdleger, zonder veel verder door te dringen, in afwachting hunner terugkomst, nog herhaaldelijk van standplaats veranderd te zijn. Er worden in dezen omtrek een aantal plaatsen van legering genoemd, die schier alle onbekend zijn⁸⁶. Slechts komt van Rissa welligt een spoor voor bij Josephus⁸⁷ en verschilt Hasmona waarschijnlijk niet van het elders vermelde Hesmon⁸⁸. Eindelijk keeren de verspieders tot het leger in de woestijn van Pharan terug. Zij brengen berigt, dat het gebergte door Hethieten, Jebusieten en Amorieten wordt bewoond, en jagen vooral den Israëlieten vrees aan door hunne verhalen aangaande de Enakieten van Hebron. Zij voegen er bij, dat meer noordwaarts andere Kanaänietische stammen aan het zeestrand en den Jordaan wonen, meer zuidwaarts, dus in de woeste streken tusschen de Amorieten en Edomieten, zich horden van zwervende Amalekieten ophouden, gelijk wij die reeds vroeger in dezelfde streken aantroffen⁸⁹. Het volk, door deze tijdingen afgeschrikt, murmureert, en weigert ten strijde te trekken. Mozes kondigt

{==680==} {>>pagina-aanduiding<<}
het daarop, als straf van Godswege, een langdurig verblijf en het geheel uitsterven van het toen volwassen geslacht in de woestijn aan. Hij waarschuwt hen, den vijand nu ook niet aan te tasten, dewijl de Heere niet met hen zal zijn⁹⁰. Doch het volk, nu tot vermetelheid overgeslagen, dringt door in het gebergte, om den aanval op de Kanaänieten te wagen, ofschoon Mozes met de Verbondsark terugblijft. De Kanaänieten en Amalekieten hadden zich reeds onder aanvoering van den koning van Harad vereenigd, om hunnen aanval te wederstaan. Zij verslaan hen, ontvoeren hun een aantal gevangenen en vervolgen hen tot Zephath, - later Horma genoemd, toen de stam Juda, bij de verovering van zijn erfdeel, de geleden nederlaag door de verbanning van de bevolking dezer stad wreekte⁹¹. Inmiddels trekt Mozes met het hoofdkwartier van Hasmona terug in de woestijn, naar het ons reeds bekende Kades, waar zich ook de in den strijd verstrooiden herzamelen, en van nu af, gedurende eene reeks van jaren, het hoofdleger der Israëlieten gevestigd blijft⁹².
Wij moeten ons met Kades wat nader trachten bekend te maken; de plaats schijnt in de vroege geschiedenis eene te gewigtige rol vervuld te hebben, dan dat wij niet zouden trachten ons haren toestand in die dagen zooveel mogelijk te veraanschouwlijken. Is zij werkelijk het Kodeis van Rowlands, wat ons toeschijnt met alle aanduidingen in den Bijbel goed overeen te stemmen, dan was zij gelegen in het noordoosten eener grootendeels door kalksteenheuvelen ingesloten vlakte, groot genoeg om een zeer talrijk nomadenleger te bevatten, ter plaatse waar zich aan den zoom van het zich noordwaarts voortzettend gebergte eensklaps de vervaarlijke massa eener naakte rots verheft, aan welker voet eene milde bron opwelt, die zich met een fraaijen waterval in de bedding van een Wady stort, maar welker water zich op een afstand van eenige honderd ellen in het zand verliest. Onwillekeurig denkt men hierbij aan de wateren van Merîbah, waar Mozes het wonder herhaalde, te Raphidîm vroeger verrigt, zonder dat wij ons daarbij die bron, als toen voor de eerste maal water gevende, behoeven te denken. Onderscheidene andere bronnen bevinden zich in den omtrek, zoo als de reeds genoemde 'Ain el-Koe-
{==681==} {>>pagina-aanduiding<<}
deirât, de bron el-Birein, de bron Moeweilih, die met groote waarschijnlijkheid voor dezelfde gehouden wordt als de bron Lachai Roï, waar de Engel des Heeren aan Hagar verscheen op hare vlugt naar Egypte⁹³. Overal in dezen omtrek vertoonen zich sporen van weliger plantengroei, dan in de woestijn van Pharan of et-Tîh wordt aangetroffen. Opmerking verdient het hier nog, dat het gedeelte dier woestijn, waarin Kades gelegen was, en dat zich vooral oostwaarts vandaar tot aan den Opgang van Akrabbim uitstrekt, en ten noorden door het steile gebergte der Amorieten begrensd wordt, meermalen met den bijzonderen naam van woestijn van Zin wordt genoemd⁹⁴. In het noordelijker gedeelte dier woestijn van Zin moet men de toenmalige verblijfplaats der Amalekietische horden zoeken, die zich met de Kanaäneërs tegen de Israëlieten verbonden hadden. Maar zoo lang de Israëlieten in goede verstandhouding met de Edomieten waren, - en nergens vinden wij eenig spoor, dat deze de partij der Kanaäneërs tegen hen zouden gekozen hebben, - moesten zij te Kades voor de aanvallen hunner vijanden veilig zijn, daar deze plaats ‘eene stad aan het uiterste van Edoms landpalen’ genoemd wordt⁹⁵. Wij zien hieruit, dat het gebied van Edom zich reeds toen, zuidwaarts van de Amalekieten, op sommige punten ten westen der Arabah moet hebben uitgestrekt, althans voor zooverre er sprake kan zijn van gebied in woeste streken, die slechts door herders doortrokken worden, doch waar allengs uit de nomadenlegers hier en daar in eene vruchtbare oase eene vaste verblijfplaats verrijst.
Zulk eene plaats nu schijnt Kades geweest te zijn, en indien zij eene stad genoemd wordt, hoezeer wij dat woord niet te zeer willen drukken, geene andere dan Edomieten kunnen de stichters dier stad zijn geweest. Zoo als reeds de naam Kades aanduidt, was hier waarschijnlijk een overoud heiligdom, waar in de eenzaamheid der woestijn een orakel zijnen zetel had. Hieruit zou zich ook de alleroudste naam En-Mispat⁹⁶, d.i. Bron der Uitspraak, laten verklaren, die tevens ons de reeds beschreven merkwaardige bron aan den voet der rots als den vermoedelijken zetel van het orakel leert kennen. En gelijk vaak de Egyptenaars bij het

{==682==} {>>pagina-aanduiding<<}
orakel van Amoen in de woestijn raad en troost zochten, zullen welligt van oudsher velen uit Edom naar Kades zijn getogen, om daar in moeijelijke omstandigheden de uitspraak der Godheid te vernemen⁹⁷.
Deze aloude heilige plaats bleef, gedurende eene lange reeks van jaren, het middelpunt van der Israëlieten legering en de zetel van de heilige tent. Indien zij al door de ligging van Kades en hun groot aantal zich genoegzaam tegen de omzwervende Amalekieten konden beveiligen, toch is het ons niet mogelijk hen ons hier in eene andere dan vreedzame stelling tegenover de Edomieten te denken; alleen door vriendschappelijke betrekkingen met dit volk konden zij ongestoord te Kades vertoeven, tegen allen overval in den rug verzekerd zijn, en gelegenheid vinden zich van vele benoodigdheden te voorzien, zonder welke een zoo talrijk volk, al bleef het ook niet altijd geheel bij elkander en waren deze streken minder dor dan ten huidigen dage, toch op den duur niet in de woestijn had kunnen leven. Wij zagen boven, dat Edom reeds toen tot een aanmerkelijken trap van welvaart en magt moet zijn gestegen geweest, en de herinnering der verwantschap met de Israëlieten kan de Edomieten genoopt hebben, hunne partij tegen de Kanaäneërs te kiezen, met wie zij waarschijnlijk zelven niet altijd in vrede leefden, of hun ten minste bescherming en ondersteuning te verleenen.
Doch toen de dagen van Israëls omzwerving in de onherbergzame woestijn vervuld waren, en Mozes den tijd voor rijp hield, om eene nieuwe poging tot verovering van Kanaän te beproeven, zond hij boden tot den koning van Edom, om den doortogt door zijn land te verzoeken. Het is natuurlijk, dat Mozes er niet aan denken kon, den aanval op het land Kanaän andermaal in het bergachtig en moeijelijk toegankelijk Zuiden te beproeven, waar Israël reeds zulk eene geduchte les had ontvangen, en de Amorieten nu natuurlijk nog beter op hunne hoede zullen geweest zijn en waarschijnlijk alle toegangen versperd hadden. Er restte hem niets anders dan de Doode Zee om te trekken, ten einde Kanaän van de oostzijde, na het overtrekken der Jordaan, te bereiken. Langs den weg derwaarts woonden drie

{==683==} {>>pagina-aanduiding<<}
met Israël verwante volken, op wier ondersteuning, daar zij waarschijnlijk allen van tijd tot tijd veel van de Kanaäneërs te lijden hadden, Mozes welligt meende te kunnen rekenen: de Edomieten ten zuiden der Doode Zee, de Moabieten ten oosten van dat meer, van den Wady el-Ahsa of de Wilgenbeek af, die reeds toen hunne grens tegen Edom vormde,⁹⁸ en noordwaarts vandaar, ten oosten van de Jordaan, de Ammonieten. Het verdient opmerking, dat kort voor den tijd, waarop de Israëlieten het voornemen opvatten, eene nieuwe poging tot verovering van Kanaän te wagen, in die streken gewigtige politische veranderingen waren voorgevallen, en zich een nieuw Amorietisch rijk, ten koste van het grondgebied van Moab en Ammon, aan de overzijde der Jordaan had opgeworpen. Der Amorieten opperhoofd Sihon was met zijne talrijke scharen in deze gewesten ingebroken, had de Ammonieten oostwaarts en de Moabieten zuidwaarts tot achter den Arnon, die sedert hunne noordelijke grensscheiding bleef, teruggedrongen⁹⁹, en had den zetel van zijn rijk, dat zich van den Jabbok tot aan den Arnon uitstrekte, te Hesbon gevestigd, - eene stad in de bergvlakte Misjôr, naar hare vroegere bewoners ook ‘vlakte Moabs’ 
genoemd¹⁰⁰. Waarschijnlijk was de schrik van Sihons wapenen ook tot Edom doorgedrongen, en welligt had zich een bondgenootschap tusschen de drie staten gevormd, om den verderen voortgang van den gemeenschappelijken vijand te stuiten. En indien wij boven te regt gegist hebben, dat het koningschap in Edom, ten gevolge van den drang van buitenlandsche vijanden, gedurende de laatste jaren van het verblijf der Israëlieten te Kades-Barnea was ontstaan, dan zien wij ons hier welligt, door de verwikkelingen dier dagen, op het juiste tijdstip gewezen, waarop die verandering van regeringsvorm bij Edom tot stand kwam.
Bela, de zoon van Beor, de eerste der Edomietische koningen, was misschien van geboorte een Moabiet. Wij lezen, dat ‘de naam zijner stad was Dinhaba,’ en daar de koningslijst ook bij de meeste volgende koningen de plaats opgeeft van waar zij afkomstig waren, moet men dit naar allen schijn van zijne geboorte- of vroegere woonplaats verstaan. Dinhaba wordt in de geschiedenis niet verder vermeld,

{==684==} {>>pagina-aanduiding<<}
maar voor de bepaling zijner ligging schijnt de getuigenis van het Onomasticon te gelden, dat een Danaba of Damnaba plaatst op den weg naar den Arnon, op acht mijlen afstands van Areopolis¹⁰¹. Ik heb elders getracht te toonen, dat Ar Moab of Areopolis onmiddellijk aan den zuideroever van den Arnon, Moabs noordelijke grens, gelegen was¹⁰²; is dit juist, dan moet Dinhaba, zoo wij het Onomasticon volgen, zeker wel ten minste in het gebied van Moab zijn begrepen geweest. Het verdient opmerking, dat later nog eenmaal een vreemdeling onder de Edomietische koningen voorkomt, en men kan er uit opmaken, dat bij hen persoonlijke verdiensten, onafhankelijk van de afkomst, op de koninklijke waardigheid aanspraak gaven. Het koningschap, dat onder de Israëlieten spoedig in Davids geslacht erfelijk werd, bleef onder de Edomieten, gelijk wij reeds opmerkten, te allen tijde electief. De stamverdeeling, die wij vroeger leerden kennen, bleef dus de eigenlijke grondslag van de Edomietische staatsregeling. De stamvorsten waren de eigenlijke, natuurlijke hoofden des volks, en de koning, dien zij boven zich stelden, om het opperste beleid vooral der krijgszaken op zich te nemen, behoefde niets meer dan lauweren in het veld, op Edoms vijanden behaald, om zich aan hunne keuze aan te bevelen, ook dan wanneer hij uit den vreemde mogt geboortig zijn. Doch in allen gevalle maakt die vorstenkeus eene vriend- en bondgenootschappelijke betrekking tusschen Moab en Edom in die dagen nog te meer waarschijnlijk.
Wij weten nu, voor zoo ver wij ons op gissingen mogen verlaten, die echter altijd in de sporen der geschiedenis treden, wie de koning in Edom was, tot wien Mozes van uit Kades zijne afgezanten zond. Zie hier de boodschap, waarmede zij belast waren: ‘Alzoo zegt uw broeder Israël. Gij kent al het leed dat ons ontmoet is. Gij weet, dat onze vaderen naar Egypte zijn afgetogen, dat wij vele dagen in Egypte vertoefd hebben, en datd e Egyptenaars ons en onzen vaderen kwaad hebben gedaan, zoodat wij tot den Heere riepen, die ons verhoorde en ons een Engel zond, die ons uit Egypte uitvoerde. En thans zijn wij te Kades, eene stad aan het uiterste uwer landpalen. Gun ons nu den doortogt door uw land; wij zullen niet trek-
{==685==} {>>pagina-aanduiding<<}
ken door akker noch wijngaard, wij zullen alleen den grooten heirweg volgen, en noch ter regter- noch ter linkerzijde daarvan afwijken, totdat wij uw gebied zullen zijn doorgetogen.’ Doch de koning van Edom bevroedde te wel, welke bezwaren aan den doortogt van zulk een ontelbaar heir als dat der Israëlieten, zelfs bij de meest vriendschappelijke gezindheden, verbonden zijn; hij achtte zich magtig genoeg, om de vriendschap van Israël te kunnen ontberen, en sloeg de gevraagde gunst met de bitsche woorden af: ‘Gij zult door mijn gebied niet doortrekken, of ik zal met het zwaard u te gemoet gaan.’ De kinderen Israëls lieten hunne vriendelijke bede herhalen. ‘Wij zullen’, dus verklaarden zij, ‘alleen langs den gebaanden weg gaan, en indien wij van uw water drinken, wij en ons vee, wij zullen den prijs daarvoor betalen. Wij zullen slechts - en dit is immers niets, - op onze voeten doortrekken.’ Doch de vorst van Edom herhaalde zijne weigering en voegde de daad bij zijne bedreiging, want hij maakte zich gereed met eene groote magt de Israëlieten den doortogt te beletten. Mozes, in wiens plan het niet kon liggen, zich op het oogenblik, waarop hij den strijd 
met de Kanaäneërs zou aanvangen, ook de vijandschap der Edomieten op den hals te halen, besloot een zwaar offer aan den vrede te brengen, en zijn volk door de woestijn eerst zuidwaarts tot aan Elath en Ezeon-geber te voeren, en vandaar zich weder noordwaarts te wenden en langs Edoms oostelijke grenzen heen te trekken, zoodat het gansche gebied van Edom eerst aan de west-, toen aan de oostzijde werd omgetogen¹⁰³. Volgens den uitdrukkelijken last van Mozes, moesten zij daarbij de striktste onzijdigheid in acht nemen. Wel bleef het hun vergund spijs en drank van de Edomieten te koopen, gelijk deze zich dan ook aan vreedzame handelsbetrekking niet geheel onttrokken, maar het was hun ten strengste gelast, alle aanleiding tot verschil of strijd te ontwijken, wijl de Heere aan Esau het gebergte Seïr ter erfenis had gegeven, en niet zooveel van hun land, als de voetzool betreedt, voor Israël had bestemd¹⁰⁴.
Van Kades reisden de Israëlieten naar den berg Hor¹⁰⁵, dien de Schrift, overeenkomstig met het gezegde aangaande

{==686==} {>>pagina-aanduiding<<}
het plan van den verderen togt, aan Edoms uiterste grenzen plaatst. De overlevering wijst ons dien berg in den Djebel Nebi Haroen, een hoogen top van het gebergte Seïr, ten zuidwesten van de ruïnen van Petra, die onmiddellijk uit de Arabah oprijst, zoodat wij ons zouden moeten voorstellen, dat de Israëlieten in die vallei aan zijnen voet gelegerd waren. Die overlevering heeft het gezag van Josesephus en Eusebius¹⁰⁶ voor zich; de naam van Djebel Nebi Haroen (berg des Profeets Aäron) schijnt voor haar te pleiten, dewijl, naar het Bijbelsch verhaal, Aäron op den berg Hor gestorven is; en de geloovige Moslem verrigt nog zijne bedevaart naar het graf van dien profeet, welks plaats op den top van den berg getoond wordt. Doch in weêrwil daarvan kan ik mij niet opdringen, dat de berg Hor werkelijk in de Arabah zou zijn gelegen geweest. Zelfs Rowlands opmerking, dat begaanbare Wady's van Kodeis naar den Djebel Nebi Haroen voeren¹⁰⁷, kan mij niet met het denkbeeld verzoenen, dat de Israëlieten, om naar Ezeongeber te komen, zulke eene sterke wending oostwaarts zouden genomen hebben, die hen tot een aanmerkelijken omweg noodzaakte¹⁰⁸. Hierbij komt de groote onwaarschijnlijkheid, dat wij Edoms gebied in dien tijd zoo strikt tot het gebergte Seïr zouden moeten bepalen, als de gewoonlijk voor den berg Hor aangenomen ligging, in verband met het stipte voorschrift om alle verwikkeling met de Edomieten te vermijden, vorderen zou, - 
onwaarschijnlijkheid te grooter, daar ook Kades gezegd wordt aan Edoms grenzen te zijn gelegen geweest, zoodat wij, het gewone gevoelen omtrent den berg Hor omhelzende, ook tot de onhoudbare meening van Robinson en von Raumer omtrent de ligging van Kades in de Arabah worden teruggedrongen. Daarentegen trekt op den weg van Kades naar Ezeon-geber, indien wij de plaats van het eerste juist bepaald hebben, de Djebel Aráif en-Naka onze aandacht onwederstaanbaar tot zich, en onbegrijpelijk is het mij, dat nog niemand daarin den waren berg Hor heeft begroet. Waarschijnlijk hebben de Beëroth Bene Jaäkan, d.i. putten der Jakanieten, misschien door de om Kades rondzwervende Israëlieten gegraven, tot tusschen-station op den weg van die plaats naar

{==687==} {>>pagina-aanduiding<<}
den berg Hor gediend¹⁰⁹. Het station aan, natuurlijk niet op den berg Hor, welks top alleen door Mozes, Aäron en Eleazar bestegen werd, heet elders Mosera, of in het meervoud Moseroth¹¹⁰. Van Mosera ging de togt naar Gudgod of Gidgad, in een ander berigt, waarschijnlijk wegens eene daar aanwezige spelonk, Hor Gidgad genaamd¹¹¹, en waarschijnlijk niet verschillend van den Wady Ghudaghidh, die regtstreeks ten zuiden van den Djebel Aráif en-Naka gelegen is, en dus ten sterkste voor de identiteit van den berg Hor met dezen berg pleit. Vandaar komen de Israëlieten over Jotbatha en Abrona naar Ezeon-Geber. Hier wenden zij zich om, en trekken, langs de oostzijde van het gebergte Seïr, over Zalmona, het ons reeds bekende Phunon¹¹² en Oboth noordwaarts, totdat zij de Woestijn van Moab bereiken¹¹³. Wij volgen hen niet verder op dezen togt, die weldra zoowel door de verovering van de rijken van Sihon en Og aan deze zijde, als door eene reeks van overwinningen op de Kanaäneërs aan gene zijde der Jordaan, die hun het bezit van het Beloofde Land verzekerden, bekroond werd. De onzijdigheid van Edom's grondgebied was op den ganschen togt niet geschonden en geene verwikkeling was ontstaan, waarvan de geschiedenis eenig spoor heeft bewaard; maar de weigering van den doortogt liet een angel van misnoegen achter in der Israëlieten 
gemoed, en legde waarschijnlijk den eersten grond tot die bittere vijandschap, die allengskens zou leiden tot de vervulling van Izaäks voorspelling aan Esau, dat hij zijnen broeder zou dienen, die tot een heer over hem was gesteld¹¹⁴.
1 Vs. 31-39. Vgl. 1 Kron. I: 43-50.

2 Maar ook niet later, dewijl van latere koningen der Edomieten, en van de oorlogen door Saul en David met hen gevoerd, met geen woord wordt gewaagd.

3 Num. XX: 14.

4 1 Kon. VI: 1.

5 Voorbeelden zijn verzameld in Lepsius' ‘Chronologie der Aegypter,’ I, S. 15, Winers ‘Real-Wörterbuch,’ art. Zahlen. Het meest in het oog loopende vinden wij 2 Sam. XV: 7.

6 Zie 1 Kron. VI: 50-53 (35-38) en vgl. 1 Kron. VI: 3-8 (V: 29-34). Ahimaäz, de twaalfde in Aärons linie, was tijdgenoot van David en Salomo. Men vergelijke hiermede de hoogstbelangwekkende zamenstelling van onderscheidene genealogiën bij Lepsius, t.a.p., S. 367-375. Van Juda tot David vinden wij, Ruth IV: 18-22, 1 Kron. II: 4-15, in het geheel slechts 11 geslachten, en zoo wij aannemen, dat Hezron tijdgenoot was van 
Aäron, vinden wij in deze linie slechts 9 geslachten tegen 12 in de hoogepriesterlijke.

7 Deze verklaring der 480 jaren is met treffende gronden aanbevolen door Bertheau, ‘das Buch der Richter und Rut,’ Einleitung, S. XVIII-XX. Vgl. ook Lepsius, t.a.p., S. 16, 364, 371. Ewald stelt in plaats van 12 geslachten eene kunstmatige verdeeling van den tijd tusschen Mozes en Salomo in 12 tijdvakken, uit het, naar zijn inzien, historische cijfer van 480 jaren ontstaan. (‘Geschichte des Volkes Israël,’ Band II, S. 370 ff.)

8 T.a.p., S. 329-332, 376, vgl. S. 16.

9 ‘Gesch. d.V. Isr.,’ Band III, Erste Hälfte, S. 476.

10 Lepsius, t.a.p., S. 359-364.

11 Nog Ezechiël noemt hier, XXX: 29, koningen en stamvorsten nevens elkander.

12 Vgl. Tuch op Genesis, S. 492, Winer, ‘Real-Wörterb.’ art. Edom op het einde.

13 1 Kon. XI: 14, waarover nader.

14 Jes. XXXIV: 12.

15 Gen. XXV: 2, 4.

16 Num. XXXI: 8, Joz. XIII: 21.

17 Zie deze overleveringen bij Caussin de Perceval, ‘Essai sur l'histoire des Arabes,’ T. I, p. 20-24, Quatremère, ‘Mèmoire sur les Nabatéens’ (‘Journal Asiatique,’ 1835, Janvier), p. 48.

18 1 Kon. XI: 18. Wij zullen te zijner tijd zien, waarom Thenius voor 
{== afbeelding 	==} {>>afbeelding<<}
    
 wil lezen 
{== afbeelding 	==} {>>afbeelding<<}
    
.

19 ‘Antt.,’ II: 11 § 1.

20 Ptolem., ‘Geogr.’ VII: 7, § 2. Verg. Tuch in de ‘Zeitschrift d.D Morgenl. Gesellsch.,’ I, S. 178.

21 Zie de plaatsen aangehaald bij Tuch, t.a.p., en in Winers ‘Real-Wörterb.,’ art. Midianiter. Vooral raadplege men Hamaker ad Ps. Wakid, p. 118. De plaats van Abulfeda komt in de uitgave van Renaud en de Slane op bl. 86 voor.

22 Zie Gen. XXXVII: 25, 28, 36, XXXIX: 1. Wat de verwisseling van Israelieten en Midianite betreft, vergelijke men nog Rigt. VIII: 24 met vs. 22 en VII: 12. Ewalds ‘Gesch. d.V. Isr.,’ I, S. 370, 468, Tuch op Gen. XXV: 4.

23 Rigt. VII: 12.

24 Jes. LX: 6 en ald. Gesenius.

25 XXV: 4.

26 Men wachte zich wel van met Gesenius in ‘Thesauro’ met Epha het Arab. 
{== afbeelding 	==} {>>afbeelding<<}
    
 te vergelijken, volgens den ‘Lobbo'l-lobab’ 
{== afbeelding 	==} {>>afbeelding<<}
    
. Deze plaats ligt dus in Egypte en het ‘Midianitis Aegypto vicina’ van Gesenius, dat alleen van de Midianieten des Schiereilands ten halve waar is, doet niets ter zake.

27 Vgl. Num. XXXI: 8 met Joz. XIII: 21, en Rigt. VIII: 5, 12 met vs. 3 en VII: 25.

28 Zie Ritters ‘Erdkunde,’ XIVer Theil, S. 725, 732.

29 Credners verklaring komt voor in zijne recensie van Beers ‘Studia Asiatica,’ Fasc. III (handelende over de Sinaïtische inscripties) in de ‘Heidelberger Jahrbücher d. Litt.,’ 1841, no. 57, 58; Hitzigs verklaring in zijne ‘Urgeschichte und Mythologie der Philistäer,’ S. 254 ff., waar hij Serbâl zamenstelt met Sirbonis (Sirbonis palus, een aan het Philistijnsch gebied grenzend, doch volgens Hitzig daarin begrepen, meer of poel), en in den eersten naam het Sanskritische Çarvar (Siva), in den tweeden den vrouwelijken vorm Çaravâni (Siva's gemalin Doerga) meent te herkennen. Deze verklaring hangt zamen met Hitzig's hoogstonwaarschijnlijke meening aangaande den Indo-Germaanschen oorsprong der Philistijnen. Terwijl ik met Hitzig en Prof. Karsten (‘Aanteekeningen van het verhandelde in de Sectie-Vergadering van het Prov. Utr. Genootschap in 1849,’ blz. 69-77) de identiteit der Philistijnen en Pelasgen hoogst aannemelijk acht, meen ik, met Röth (‘Die Aegyptische und die Zoroastrische Glaubenslehre,’ S. 88 ff.), de verwantschap van beiden met de Phoeniciërs, en den gemeenschappelijken oorsprong van hunnen naam van het Semitische 
{== afbeelding 	==} {>>afbeelding<<}
    
, migravit, te mogen vasthouden. Het is intusschen hier de plaats niet, daarover in verdere bijzonderheden te treden.

30 Ritters ‘Erdkunde,’ t.a.p., S. 724 ff., 750 ff. Vernuftig is de gissing van Tuch, ‘Zeitsch. d.D.M. Ges.,’ III, S. 168, dat de vijf toppen van den Serbâl gewijd waren aan de vijf planeten-godheden der Sabaeërs, 
{== afbeelding 	==} {>>afbeelding<<}
    
, welker vereering te dezer plaatse hij door den titel 
{== afbeelding 	==} {>>afbeelding<<}
    
 = 
{== afbeelding 	==} {>>afbeelding<<}
    
, op de Sinaïtische opschriften voorkomende (vgl. ald. S. 206 ff.), verder tracht te bewijzen. Ook merkt hij op, dat de tempel der Maan in een der dalen van den Sinaï stond. Maar het zou dan toch opmerkelijk zijn, dat juist van de vereering der Zon, den hoogsten god der Sabaeërs, geen spoor zou zijn overgebleven. Wanneer wij den Serbâl liever aan Baäl gewijd achten, steunen wij evenzeer op het gezag der Sinaïtische inscripties, waarop ook de namen 
{== afbeelding 	==} {>>afbeelding<<}
    
, voorkomen (zie ald. S. 153).

31 ‘Ein und zwanzig Sinaïtische Inschriften, Versuch einer Erklärung’ von D. Friedr. Tuch, in ‘Zeitschr. d.D.M.G.,’ III, S. 129-215.

32 Beer in zijne reeds aangehaalde ‘Studia Asiatica,’ Fasc. III. Zie voorts nog, behalve Credners aangehaalde recensie, Rödigers aanteekening op Wellsteds ‘Reisen in Arabiën,’ II, S. 20 ff., Robinsons ‘Palaestina,’ I, S. 210 ff., 428 ff., Lepsius in zijne ‘Reise nach den Sinai,’ S. 50-52 (vgl. Ritters ‘Erdkunde,’ t.a.p., S. 753 ff.). De oudere literatuur over deze opschriften zie men bij Gesenius op Burckhardts ‘Reisen in Syriën,’ S. 1071 ff. Eene afbeelding van sommige beschreven rotsbrokken uit den Wady Mokattab, zie bij Bartlett, ‘Forty Days in the Desert on the track of the Israelites,’ p. 47.

33 Diodorus Sic., ‘Bibl. Hist.,’ III, 42, 43. Zijne berigten gaan terug op 
Agatharchides, omstreeks 150 j.v. Chr. Vgl. ook Strabo, XVI, p. 776 (ed. stereot., T. III, p. 398), die de berigten van Artemidorus, omstreeks 100 j.v. Chr., volgt. De plaats van het Phoenicon of palmbosch is, bij de onbestemdheid der uitdrukkingen, niet met volkomen zekerheid te bepalen; maar dat de Wady Feiran bedoeld is, wordt toch door Tuch, S. 163 ff., hoogstwaarschijnlijk gemaakt. Onder de bevolkingen dezer streken noemt Ptolemaeus in de tweede eeuw na Christus Pharanieten, en waarschijnlijk moet dezelfde naam, zoowel bij Diodorus als Strabo, in plaats van Maranieten hersteld worden. Zie Tuch, p. 14. Reeds Gosselin heeft gegist, dat in plaats van Mαρανειτῶν bij Strabo Φαρανɛιτῶν moet gelezen worden.

34 
{== afbeelding 	==} {>>afbeelding<<}
    
 of 
{== afbeelding 	==} {>>afbeelding<<}
    
, het Arab. 
{== afbeelding 	==} {>>afbeelding<<}
    
. Vergl. de uitvoerige toelichting van dit woord bij Tuch, S. 179 ff.

35 Tuch, t.a.p., S. 174.

36 Zie b.v. Burckhardt, ‘Reisen in Syriën,’ S. 949, 961.

37 Rüppell, ‘Reise in Abyssiniën,’ I, S. 127. Zie Ritters ‘Erdkunde,’ t.a.p., S. 704, Tuch, t.a.p., S. 168. Steenen rondom een altaar gesteld komen ook elders dikwijls op gewijde plaatsen voor. Zie Exod. XXIV: 4, Joz. IV, vgl. met Rigt. III: 19. Dergelijke overblijfselen vindt men nog in Ierland. Zie Moore's ‘History of Ireland,’ I, p. 37.

38 Rhamnus Lotus of Rhamnus Nabeca, in het Arab. 
{== afbeelding 	==} {>>afbeelding<<}
    
 (sidr), die de aangename vrucht oplevert, door de Arabieren 
{== afbeelding 	==} {>>afbeelding<<}
    
 (Nabek), door de ouden lotus genaamd. Vgl. mijn art. Doorn, in het ‘Bijbelsch Woordenboek.’

39 Tamarix Mannifera, bij de Arabieren 
{== afbeelding 	==} {>>afbeelding<<}
    
 (tarfa). Over het manna ken ik niets vollediger, dan de uitvoerige verhandeling in Ritters ‘Erdkunde,’ t.a.p., S. 665-695. Dat het manna der Israëlieten werkelijk het voortbrengsel der Tarfastruik is, kan, dunkt mij, na dit vernieuwde onderzoek aan geen redelijken twijfel ouderhevig zijn. Vooral opmerkelijk is voorts wat daarover Hengstenberg schrijft, ‘Pentateuch,’ I, S. 280-290.

40 Burckhardt kwam op zijne snelle terugreize in vier dagen van den Wady Feiran naar Suez. ‘Travels in Arabia,’ p. 469. Zie voorts Ritter, t.a.p., S. 735.

41 Lepsius spreekt dezen naam, dien hij van Egyptischen oorsprong acht, ‘Machara’ uit. Machara is, volgens hem, een andere naam der godin Hathor, die als de heerscheres der onderwereld ook de schutsgodin der mijnwerkers was. Ik vind echter de afleiding van het Arab. 
{== afbeelding 	==} {>>afbeelding<<}
    
, hol, spelonk, zoo als te regt de gangen konden genoemd worden, door de mijnwerkers in het gebergte gegraven, zoo natuurlijk, dat ik de bij andere reizigers gewone schrijfwijze niet durf verlaten. De berigten van Seetzen, de Laborde en Linant en Lepsius, aangaande de Egyptische monumenten van het dal Magharah, vindt men beknopt maar volledig, bij elkander in Ritter's ‘Erdkunde,’ t.a.p., S. 749, 755. Zie overigens nog Bartlett, ‘Forty Days in the Desert,’ p, 42-46, die eenige fraaije afbeeldingen geeft van met hieroglyphen beschreven steenplaten.

42 Bij Herodotus Moeris. Hij behoort tot de 12de Dynastie en regeerde kort vóór de invallen der Hyksjôs. Zie Lepsius, ‘Chronol. der Aeg.,’ I, S. 262-269.

43 Waarschijnljk de Cheops van Herodotus, ofschoon dan die schrijver, ten opzigte van dezen vorst, in een belangrijk anachronismus is vervallen, waarvan Lepsius de oorzaken aanwijst in het aangehaald werk, S. 261.

44 Bij toeval door Niebuhr ontdekt, die daarvan, ‘Reize naar Arabië,’ I, blz. 226-229 en Tab. XLIV-XLVI, de eerste onvolkomene beschrijving en afbeelding geeft. Zie voorts Robinsons ‘PaIaestina,’ I, S. 125-131 en vooral Ritters ‘Erdkunde,’ t.a.p., S. 793-808, die de mededeelingen van vroegere reizigers, Niebuhr, Rüppell, de Laborde en Linant, Robinson, door de naauwkeuriger en op meer zaakkennis steunende, deels nog onuitgegeven, berigten van Lepsius en Abeken aanvult. De naam der plaats is eenigzins duister. Sarabît, 
{== afbeelding 	==} {>>afbeelding<<}
    
, is ongetwijfeld een meervoud van 
{== afbeelding 	==} {>>afbeelding<<}
    
, dat ook in den naam des bergs Sarboet el-Djemel, 
{== afbeelding 	==} {>>afbeelding<<}
    
, voorkomt. Volgens de getuigenis de Arabieren beteekent dit woord bult, knobbel of verhevenheid. De naam des bedoelden bergs beteekent dus kameelbult, en Sarabit el-Khadem, 
{== afbeelding 	==} {>>afbeelding<<}
    
, zou knobbels des dienstknechts beteekenen. Het eerste woord duidt, meent men, de Egyptische, hier geheel vrij staande, gedenkteekenen aan, terwijl de Bedowienen het tweede in verband brengen met eene legende van slaven, met de opening van de ‘deur des gouds,’ d.i. het aan het licht brengen van verborgen schatten (de opbrengst der mijnen?) belast. Eene duidelijker toespeling op de Egyptische gedenksteenen ligt in den naam Wady Nasb, 
{== afbeelding 	==} {>>afbeelding<<}
    
, daar 
{== afbeelding 	==} {>>afbeelding<<}
    
 of 

{== afbeelding 	==} {>>afbeelding<<}
    
, meerv. 
{== afbeelding 	==} {>>afbeelding<<}
    
, een opgerigten steen beteekent en volkomen aan het Grieksche στήλη beantwoordt. Zie Pococke, ‘Spec. Hist. Arab.’ ed. White, p. 102, en Reinaud, ‘Journal Asiatique,’ 1835, T. XVI, p. 71. Dezelfde beteekenis heeft het Hebr. 
{== afbeelding 	==} {>>afbeelding<<}
    
 of 
{== afbeelding 	==} {>>afbeelding<<}
    
, van den wortel 
{== afbeelding 	==} {>>afbeelding<<}
    
. Wady Nasb is de naam eener vallei, die van het vlakke zeestrand regtstreeks naar de ruïnen van Sarabît el-Khadem voert en overal sporen van mijnbewerking vertoont. Zie Ritter, Erdkunde, t.a.p., S. 786-790.

45 Doorgaans Wady Sittere geschreven; doch de naam is van 
{== afbeelding 	==} {>>afbeelding<<}
    
, lotusboom, afkomstig.

46 Mozes' schoonvader heet Jethro, Exod. III: 1, IV: 18 (waar de eerste maal wel bij vergissing de 
{== afbeelding 	==} {>>afbeelding<<}
    
 is weggevallen) en XVIII: 1-12. Daarentegen heet hij éénmaal, Ex. II: 18, Rehuël, ofschoon in de LXX, die den tekst iets vollediger hebben, de naam Jethro ('Ιοϑόρ) reeds in vs. 16 en 17 voorafgaat. Men heeft gegist dat 
{== afbeelding 	==} {>>afbeelding<<}
    
 vs. 18 grootvader beteekent, maar daar er niet de minste reden is, om te denken, dat daar een ander persoon dan Jethro sprekende wordt ingevoerd, zou ik meer overhellen tot Ewalds gissing (‘Gesch. d.V. Isr.,’ II, S. 14), dat 
{== afbeelding 	==} {>>afbeelding<<}
    
 vóór 
{== afbeelding 	==} {>>afbeelding<<}
    
 was uitgevallen. Is eene 
dezer beide meeningen juist, dan draagt Jethro, Num. X: 29, nog den naam van Hobab, zoo men aldaar 
{== afbeelding 	==} {>>afbeelding<<}
    
 vertaalt: Hobab filius Rehueli Midianitae, Socer Mosis. Men kan echter even goed vertalen: Soceri Mosis, zoodat Hobab Mozes' schoonbroeder ware, wat op zich zelf niet onaannemelijk schijnt. Het is dan waarschijnlijk, dat Rehuël de eigennaam, en Jethro de Midianietische titel (= Hebr. 
{== afbeelding 	==} {>>afbeelding<<}
    
) van Mozes' schoonvader was. Nieuwe zwarigheden ontstaan echter uit Rigt. I: 16: 
{== afbeelding 	==} {>>afbeelding<<}
    
, wat echter in geen geval Hebreeuwsch is en minstens 
{== afbeelding 	==} {>>afbeelding<<}
    
, of 
{== afbeelding 	==} {>>afbeelding<<}
    
 of alleen 
{== afbeelding 	==} {>>afbeelding<<}
    
 moet wezen (zie Studer, t.d.p.), en Rigt. IV: 11: 
{== afbeelding 	==} {>>afbeelding<<}
    
. Zoo is dan toch hier werkelijk Hobab de schoonvader van Mozes, en wordt men teruggedrongen tot de meening, dat Rehuël Zippora's grootvader was. Jethro blijft dan de titel, maar Hobab, niet Rehuël, moet nu de eigennaam van Mozes' schoonvader zijn. Maar dan doet zich nog eene vraag voor: Waarom dragen in het boek der Rigteren de volgelingen van Hobab of Jethro den naam van Kaïn, en waarom wordt hij zelf, hetzij dan in den oorspronkelijken tekst, of, zoo als Studer meent, in eene verkeerdelijk in den tekst gekomen verklaring, de Keniet geheeten? Het antwoord op deze vraag ligt in hetgeen ik in den tekst heb gezegd.

47 Gen. XV: 19. Hengstenberg, ‘die Geschichte Bileams,’ S. 190 ff., wil Kanaänietische en Midianietische Kenieten onderscheiden, en vindt de eerste, behalve in Gen. XV: 19, ook in Bileams 
voorspelling, Num. XXIV: 21, 22. Hobab geldt hem als de stamvader der Midianietische Kenieten, die eerst sedert hij zich van de overige Midianieten afzondert een eigen volkje vormen. De zwarigheid van dit gevoelen, waarvoor geen gronden van eenig aanbelang zijn bij te brengen, ligt niet daarin, dat twee stammen denzelfden naam zouden dragen, maar dat de Kanaänietische Kenieten, ofschoon met zoo veel nadruk in Bileam's voorspelling genoemd, echter in de geschiedenis geen spoor van zich zouden hebben achtergelaten. Vgl. nog Bertheau op Rigt. I: 16.

48 1 Sam. XV: 6. Ik zie echter in deze plaats geen toereikenden grond, om met Ewald (‘Gesch. d.V.I.,’ S. 228, II, S. 32 c) de Kenieten voor een oorspronkelijk Amalekietische stam te houden.

49 Zie Roedigers aanteek. op Wellsteds ‘Reisen in Arabiën,’ II, S. 89-91, en Winers ‘Real-Wörterbuch,’ art. Sinaï, die echter den naam Horeb niet verder dan tot den ganschen Djebel et-Toer schijnen uit te strekken; maar vooral Robinson, ‘Palaestina,’ I, S. 197, 198, en Ritters ‘Erdkunde,’ t.a.p., S. 543. Vgl. ten deele ook Ewald, ‘Gesch. d.V. Isr.,’ II, S. 84. ‘Berg Gods’ komt voor Exod. III: 1, IV: 27, XVIII: 5, ‘Horeb’ Exod. XVII: 5, en bovendien, tot verklaring van ‘Berg Gods,’ Exod. III: 1, waar het echter ligtelijk eene glosse kon zijn. De plaats Exod. XXXIII: 6 heeft eenige 
duisterheid, maar Horeb schijnt ook daar voor het gansche gebergte te kunnen staan. In III: 12 kan ‘deze berg’ in even algemeenen zin staan als elders Horeb, of zoo men dit bepaald op den Serbâl wil laten slaan, is er niets dat ons verhindert aan te nemen, dat de Israëlieten ook dáár geofferd hebben, en vindt men zelfs daarvan XVII: 15 een spoor. Overigens moet men niet uit het oog verliezen, dat de naauwkeurige onderscheiding der lokaliteiten in de herinnering des volks meer en meer verloren ging, en dit ook zijn invloed moest oefenen bij het zamenstellen der oorkonden van den Pentateuch tot het tegenwoordig geheel.

50 Zie Exod. III: 18, V: 1: 3, VIII: 27.

51 Zie Ritters ‘Erdkunde,’ t.a.p., S. 736 ff., Winers ‘Real-Wörterbuch,’ art. Sinaï.

52 Zie Num. XXXIII: 15, Robinson, t.a.p., S. 195-198.

53 Zie Ritters ‘Erdkunde,’ t.a.p., S. 737, 741, vergeleken met v.d. Palms aanteekening op Exod. XVII: 1. Thans is de beek van den Wady Feiran eene der weinige in het Sinaïtisch Schiereiland, die altijd vloeijen (Rüppell vond de zoodanige bovendien nog slechts in de Wady's Ain, Salaka en Hebrân). Dit was welligt in Mozes' tijd nog het geval niet, ofschoon het ondenkbaar is, dat de vallei in den regentijd niet van water zou zijn voorzien geweest. Overigens schijnt deze beek niet de eenige oorzaak der vruchtbaarheid van den Wady Feiran te zijn, maar de eigenaardige gesteldheid van den bodem daartoe veel bij te dragen. Zie Ritter, S. 716. Men weet overigens, dat vele critici het verhaal in Num. XX: 1-13 voor eene herhaling van dat in Exod. XVII: 1-7 houden, met verplaatsing naar een ander terrein, en herinnert zich de natuurlijke verklaring van het wonder, reeds door Tacitus gegeven, ‘Hist.’ V: 3. Het is hier de plaats niet, om daarbij langer stil te staan. Zie Winers ‘Real-Wörterb.,’ art. Meriba en Raphidim; Ewald, ‘Gesch. d.V.I.,’ II, S. 199, volgens wien het voortbrengen van water door Mozes' staf alleen bij Kades zou hebben plaats gehad.

54 Zie boven, blz. 13.

55 Zie boven, blz. 18.

56 Zie Exod. XVII: 8-16, Deut. XXV: 17, 18; Robinsons ‘Palaestina,’ S. 199.

57 Zie Exod. XVIII, Num. X: 29-32, Rigt. I: 16, IV: 11. Vgl. Ritter, t.a.p., S. 742.

58 Zie ‘Manethonis Sybennitae Fragmenta,’ ed. Fruin, p. 13. Vgl. Lepsius, ‘Chron. d. Aegypt.,’ I, S. 319, en Ewald, ‘Gesch. d.V. Isr.,’ II, S. 32c, 64.

59 Exod. XII: 38, Num. XI: 4. V.d. Palm laat op laatstgenoemde plaats, door 
{== afbeelding 	==} {>>afbeelding<<}
    
 tot het eerste verslid te trekken, die menigte van gemengd volk terugkeeren; doch ik kan mij van dat terugkeeren geen denkbeeld vormen. Dit woord kan ook met 
{== afbeelding 	==} {>>afbeelding<<}
    
 verbonden worden, zoo als de Staten-vertaling heeft: ‘daarom weenden ook de Kinderen Israëls wederom.’ Doch het best dunkt mij, met de LXX, Vulg. en Luther, te lezen: 
{== afbeelding 	==} {>>afbeelding<<}
    
, ‘en ook de kinderen Israèls zaten neder en weenden.’ In deze gemengde schaar en in de Kenieten, die zich bij Israël voegden, hebben wij alleen reeds bewijzen genoeg, van hetgeen ik blz. 17 beweerde, dat Israëls volk niet enkel uit Jakobs lijfelijke afstammelingen bestond. Maar het is bovendien te denken, dat, daar Abraham reeds 318 man uit zijne volgelingen en knechten kon te wapen brengen (Gen. XIV: 14), en Jakob zijn volk en kudden in twee heiren verdeelde, toen Esau hem met vierhonderd man te gemoet trok (Gen. XXXII: 7), de aartsvaderlijke familie, toen zij naar Egypte toog; zelve een getal van slechts 70 personen uitmakende, nog honderden gezinnen in haar gevolg zal hebben gehad. Ik merk dit alleen op om te doen zien, dat ik in de aangehaalde bewering niet afhankelijk was van Ewald en zijne voorstellingen omtrent een Hebreeuwsch volk vóór Abraham, gelijk de Heer Kemink schijnt te denken (‘Jaarb. voor Wetensch. Godgel.,’ Deel VIII, blz. 416), maar dat zij enkel berust op hetgeen ik duidelijk in den Bijbel meen te lezen.

60 Deut. XXIII: 7, 8. Zie voorts Num. XX: 14, Deut. II: 4, en nog in veel later tijd Amos I: 11. - Wel meent de Geer, ‘Commentatio de Cantico Mosis,’ p. 91 sqq., dat de Israëlieten aanvankelijk ook tegen de Edomieten en Moabieten vijandige oogmerken koesterden, maar dit gevoelen strijdt met alle sporen der geschiedenis, zoo als het vervolg ons leeren zal. Zelfs indien het in Exod. XV bewaarde lied werkelijk van Mozes is, wat Ewald en anderen, op grond van vs. 13-17, betwijfelen, is de vrees, die ook Edom en Moab, bij de verlossing der Israëlieten door Gods sterke hand, bevangt, niets dan een dichterlijk beeld, om den grootschen indruk op alle omliggende volken te malen, door die buitengewone gebeurtenis voortgebragt. Merkwaardig is het overigens, dat ook in dit gedicht Edoms stamvorsten 
{== afbeelding 	==} {>>afbeelding<<}
    
 heeten. Zie het vorig artikel, blz. 17 en noot 5.

61 Zie Ex. XII: 37, XXXVIII: 26, Num. I: 46, XI: 21, XXVI: 51. In weêrwil der eerst aangehaalde plaats, aan welke wegens het ronde cijfer minder gewigt is te hechten, meen ik met Ewald (‘Gesch. d.V. Isr.,’ II, S. 32 c) te mogen aannemen, dat deze cijfers het gezamenlijk aantal der onder Mozes bevelen staande mannen boven de 20 jaar aanwijzen, de gemengde hoop volks en de Kenieten, die zich aan Israël aansloten, daaronder begrepen. Ofschoon wij met dien schrijver (ald. S. 200) ons gedrongen gevoelen aan te nemen, dat de cijfers, in Numeri medegedeeld, werkelijk uit de rollen eener in Mozes' tijd plaats gehad hebbende volkstelling zijn genomen, zal het echter noodig zijn dat wij, om niet in het ongerijmde te vervallen, alle omstandigheden in rekening brengen, die maar eenigzins tot verklaring van dit verbazende cijfer kunnen strekken. Vooral schijnt het ons van gewigt, geen te groot cijfer voor de werkelijk uit Egypte getogen Israëlieten aan te nemen, opdat wij ons niet genoodzaakt zien, de grenzen van het land Gosen al te ver uit te strekken. Manetho brengt het getal der uitgetogenen slechts op 80,000 (mannen?); maar zegt dat hun de herders met 200,000 man te hulp kwamen (Zie ‘Manethonis reliquiae,’ ed. Fruin, p. 12, 13). En de Bijbel zelf deelt ons eene bijzonderheid mede, waaruit wij welligt tot een zeer aanmerkelijk aantal van vreemde bondgenooten mogen besluiten. Het is namelijk onbegrijpelijk, dat op 600,000 mannen boven 
de 20 jaren, vermeerderd met alle kinderen van het mannelijk geslacht boven ééne maand, slechts 22,273 eerstgeborenen (zie Num. III: 43), d.i naauwelijks één van de veertig, zouden geteld zijn, waardoor Bertheau's gissing (‘Zur Gesch. d. Isr.,’ S. 257) groote waarschijnlijkheid krijgt, dat het getal der eerstgeborenen alleen tot de echt-Israëlietische familiën betrekking heeft, het getal van 600,000 volwassen mannen, daarentegen, de slaven en vreemdelingen in zich sluit. V.d. Palms eerste oplossing, in de aant. op Num. III: 43, kan niet in aanmerking komen; want als eerstgeboren, in den zin der wet, geldt al het mannelijke, dat den moederschoot opent (Exod. XIII: 15). Minder onaannemelijk schijnt mij echter zijne gissing, dat men alleen aan eerstgeborenen beneden de twintig jaar zou te denken hebben, welke, zoo zij wordt goedgekeurd, de gissing van Bertheau overbodig maakt.

62 Ritters ‘Erdkunde,’ t.a.p., S. 341, 342.

63 Zie Miquel, ‘Oratio de regno vegetabili in telluris superficie mutanda efficaci,’ p. 18-21. Het is mij een genoegen, uit deze schoone redevoering hier de volgende woorden aan te halen: ‘Profecto, si vegetabilium exhalatio cessaret, terrae major pars sterilis foret fontibus exarescentibus. Fluviorum fontes enim e radicibus montium scaturiunt, et eo fortiores quo major montium pars densa sylva obsita est. Sylvae autem non solum ingentem aquae copiam in atmosphaeram vehunt, sed nubes etiam attrahunt, imbres colligunt; nam in regionibus sylvestribus aëris temperatura tempore diurno diminuitur exhalatione foliorum et nocte serena caloris radiatione, quo fit ut gaz aquosum atmosphaerae praecipitetur et crebrae obtineant pluviae. Harum autem aqua sub sylvarum umbra collecta servata, per rupium fissuras suo ipsius pondere penetrans, fontes continuo alit. Hinc mirandum non est majorum fluminum capita in locis montuosis et sylvestribus esse, hinc nostro tempore sylvis vastatis plures terrae continentis regiones 
et insulae steriles factae sunt.’

64 Acacia vera, Acacia Arabica en andere verwante species, Eg. 
{== afbeelding 	==} {>>afbeelding<<}
    
, Hebr. 
{== afbeelding 	==} {>>afbeelding<<}
    
, Ar. 
{== afbeelding 	==} {>>afbeelding<<}
    
 of 
{== afbeelding 	==} {>>afbeelding<<}
    
. Zie over het voorkomen van dezen boom in Arabia Petraea, Ritters ‘Erdkunde,’ t.a.p., S. 335-342.

65 Men moet in geen geval met von Raumer, ‘der Zug der Israëliten,’ S. 26, in de Schrift lezen, dat de Israëlieten veertig jaren lang, dagelijks, met uitzondering alleen der sabbatten, manna inzamelden, en wel zooveel, dat ieder dagelijks de hoeveelheid van een gomer bekwam. Van dat alles staat slechts zeer weinig werkelijk in den Bijbel, gelijk ook Hengstenberg, ‘Pentateuch,’ I, S. 280 ff., heeft aangetoond.

66 Exod. XVI: 12-35, Ritters ‘Erdkunde,’ t.a.p., S. 669, 683 en 165. Ritter vergist zich, wanneer hij, S. 334 en 666 beweert, dat, de Tarfa-struik in de oostelijke helft des Schiereilands nergens vermeld wordt, en vergeet wat hij zelf, S. 165, uit Rüppells reize had medegedeeld.

67 Exod. XV: 27, Num. XXXIII: 9.

68 Engedi heet reeds in den vroegsten tijd Hazezon-Thamar, d.i. snoeijing der palmen (zie Tuch op Gen. XIV: 7). Jericho wordt reeds in de vroegste geschiedenis (Deut. XXXIV: 3, Rigt. I: 15, III: 13) herhaaldelijk de Palmstad genoemd.

69 Zie over het tegenwoordig voorkomen van dadelpalmen in het Schiereiland van den-Sinaï, Ritters ‘Erdkunde,’ XIII, S. 808-813. Een bewijs van de verachtering en verwaarloozing der palmenkultuur verschaffen, b.v., de omstreken van Kalaät en-Nakhl (d.i. het palmenslot), aan den pelgrimsweg van Suez naar Eila, midden in de woestijn et-Tîh, waar alles van palmen den naam heeft en toch geen enkele palmboom meer gevonden wordt. Zie Ritters ‘Erdkunde,’ XIII, S. 811, XIV, S. 163, 182.

70 Zie Exod. XII: 38, XVII: 3.

71 Exod. XVI: 13, Num. XI: 31-34. Men kan zoowel aan den eigenlijken wachtel, Tetrao Coturnix, als aan den Kata, 
{== afbeelding 	==} {>>afbeelding<<}
    
, der Arabieren, Tetrao Alchata, denken. Vgl. Winers ‘Real-Wörterb.,’ v. Wachtel, Ritters ‘Erdkunde,’ XIV, S. 267, 268, Burckhardt, ‘Reisen in Syriën,’ S. 681.

72 Zie b.v. Num. XXI: 17.

73 Zie Deut. II: 6, vgl. met 28, 29.

74 Zie Robinsons ‘Palaestina,’ I, S. 154 ff., Winers, ‘Real-Wörterb.,’ art. Sinaï.

75 Zie Burckhardt, ‘Reisen in Syriën,’ S. 808, Robinsons ‘Palaestina,’ I, S. 248. Dat de Deuteron. I: 1 beschreven lokaliteit in de nabijheid van den Arnon te zoeken is, dat het daar genoemde Hazeroth een ander is, en dat Dizahab niets met het tegenwoordig Dahab, ten oosten van den Sinaï, aan den Elamitischen zeeboezem, gemeen heeft, meen ik, tegen v. Raumer, ‘Beiträge,’ S. 6, 7, ‘Palaestina,’ 3 Aufl., S. 442, met Ewald, ‘Gesch. d.V. Isr.,’ II, S. 195, te moeten vasthouden.

76 Num. X: 11 - XII: 16; vgl. XXXIII: 16.

77 Blz. 12.

78 Zie von Raumers ‘Palaestina,’ 3 Aufl., S. 442-447, Robinsons ‘Palaestina,’ I, S. 248, 399, III, S. 170-174.

79 Zie Tuch, ‘Zeitschr. d.D.M. Gesellsch.,’ I, S. 179 ff., Winer, ‘Real-Worterb.,’ v. Wüste.

80 Zie Deut., I, 2, waar ‘de weg van het gebergte Seïr’ zooveel is als ‘naar het gebergte Seïr,’ en Seïr, als in vs. 44, klaarblijkelijk niet het Edomietisch gebergte aanduidt, maar hetzelfde als het ‘gebergte der Amorieten’ in vs. 19, 20. Vgl. Tuch, t.a.p., S. 180.

81 Genista retem, Genista monosperma, Hebr. 
{== afbeelding 	==} {>>afbeelding<<}
    
, Ar. 
{== afbeelding 	==} {>>afbeelding<<}
    
 en als nomen unitatis 
{== afbeelding 	==} {>>afbeelding<<}
    
. Zie Ritters ‘Erdkunde,’ XIV, S. 345, 346, Winers ‘Real-Wörterb.’ v. Ginster. Aboe Retemât, 
{== afbeelding 	==} {>>afbeelding<<}
    
, beteekent vader der rothemstruiken.

82 Zie Num. XXXIII: 18, Robinsons ‘Palaestina,’ I, S. 313, 314, Ewalds ‘Gesch. d.V. Isr.,’ II, S. 196. Het is zeer gepast bij I Kon. XIX: 4 aan deze zelfde lokaliteit te denken.

83 De verspieders worden Num. XXXII: 8, Deut. I: 19 vv., en Joz. XIV: 6, 7, gezegd van Kades-Barnea te zijn uitgezonden. Overigens ziet men ook nog uit Num. XX: 1, vergeleken met XIV: 45 en Deut. I: 44-46, dat de Israëlieten strikt genomen eerst te Kades gekomen zijn na de vergeefsche poging om in Kanaän door te dringen.

84 Zie wegens Rimmon Joz. XV: 32, XIX: 7, Zach. XIV: 10; wegens Libna Joz. X: 29, XII: 15, XV: 42. Indien Rimmon en Libna nog tot de woestijn van Pharan werden gerekend, stemt Num. XXXIII: 19, 20 goed overeen met XII: 16 en XIII: 26, in de onderstelling dat ‘naar Kades’ op de laatstgenoemde plaats eene glosse is, daardoor ontstaan, dat later het verblijf in Pharan en het verblijf in Kades in de herinnering des volks niet meer onderscheiden werden (vgl. Deut. 
IX: 23), ofschoon Kades slechts één enkel punt in die uitgestrekte woestijn besloeg.

85 Num. XIII.

86 Num. XXXIII: 21-30.

87 ‘Antt.’ XIV: 15 § 2, vermeldt Josephus een 'Pῆσσα waarvan de ligging misschien niet kwalijk voegen zou, doch XIV: 13 § 9 en ‘B.J.’ I: 13 § 8 wordt deze plaats Φρῆσσα geheeten.

88 Joz. XV: 27.

89 Boven blz. 13.

90 Num. XIV.

91 Vergelijk met Num. XIV: 43-45 en Deut. I: 42-44 de ongetwijfeld op eene verkeerde plaats ingevoegde berigten Num. XXI: 1-3 (waar vs. 4 zich dadelijk aan het slot van hoofdst. XX aansluit) en Num. XXXIII: 30, dat eene uit Num. XXI: 1-3 voortgevloeide glosse is. Vgl. met onze geheele voorstelling Ewald, ‘Gesch. d.V. Isr.,’ II, S. 192-196. Over de verhouding van Num. XXI: 1-3 tot Rigt. I: 17 zie Berthean op laatstgemelde plaats.

92 In Num. XXXIII: 30-39 is de verkeerde rangschikking der verzen onmiskenbaar (vgl. Ewald, t.a.p., S. 267). Men leze: ‘En zij verreisden van Hasmona en legerden zich in de woestijn Zin, d.i. Kades. En zij verreisden van Kades en legerden zich in Moseroth. En zij verreisden van Moseroth, enz..... En zij verreisden van Ezeon-geber en legerden zich in Zalmona.’ Met deze transpositie, die mij 
onvermijdelijk noodzakelijk schijnt, vervalt de meening van hen, die, gelijk Robinson en von Raumer, het gevoelen voorstaan, dat de Israëlieten eerst van Kades naar Ezeon-geber, vandaar weder naar Kades terug, en toen andermaal naar Ezeon-geber gereisd zijn, een gevoelen, waarvoor geene enkele bijbelplaats pleit, en dat alleen op de in Num. XXXIII voorkomende verwarring berust. Het verdient opmerking, dat dit hoofdstuk zelf, in weêrwil der verwarring, slechts van een enkel verblijf te Kades gewaagt. De verplaatsing van Kades hangt vermoedelijk zamen met de invoeging der lange glosse, bevat in vs. 37-41n, welke in de lijst der legeringen geheel misplaatst is. Die aanteekening, die zich aan Num. XX: 22-XXI: 4 aansluit, en den krijg met den koning van Harad evenzeer uit zijn verband rukt als in Num. XXI: 1-3 geschied is (vgl. noot 91), maar omtrent Aärons ouderdom, en den juisten tijd waarop hij stierf, van elders niet bekende bijzonderheden mededeelt, heeft overigens eene nieuwe moeijelijkheid te weeg gebragt, door ook den berg Hor als afzonderlijk station te doen voorkomen, terwijl inderdaad het station Mosera of Moseroth hetzelfde is als dat aan den berg Hor. gelijk blijkt uit de vergelijking van Num. XXI: 22 en Deut. X: 6. Want ofschoon deze laatste plaats geheel niet voegt in het verband, waarin zij thans gelezen wordt, en daar ter plaatse uit den tekst moet worden uitgeworpen (vgl. v.d. Palms aanteekening), is zij toch ongetwijfeld een overblijfsel van een merkwaardig berigt, aangaande dit gedeelte van den togt der Israëlieten, dat zich door eene andere schrijfwijze der namen en de invoeging van kleine aanteekeningen van dat in Num. XXXIII onderscheidt. Ik ben zelfs geneigd, wegens de kennelijke misvormingen, die de tekst in Num. XXXIII ondergaan heeft, overeenkomstig Deut. X: 6, het station Beëroth Bene-Jaäkan (in Numeri vs. 31, 32 tot enkel ‘Bene-Jaäkan’ verminkt) vóór 
dat van Mosera of Moseroth te plaatsen, te meer daar de afstand van Kades tot den berg Hor mij te groot schijnt, om geen enkel station tusschen beiden aan te nemen, wanneer er drie tusschen den berg Hor of Moseroth en Ezeon-geber vermeld worden.

93 Gen. XVI: 14. Over Meribah vgl. noot 53.

94 Vgl. Num. XIII: 26 met XX: 1, 
XXVII: 14, XXXIII: 36, XXXIV: 3, 4, Joz. XV: 1, 3.

95 Num. XX: 16.

96 Gen. XIV: 7.

97 Vgl. Ewald, ‘Gesch. d.V. Isr.’ II, S. 197, die tevens van meening is, dat de later gebruikelijke (echter reeds Num. XXXIV: 4, maar misschien door latere bijvoeging, voorkomende) zamengestelde naam Kades-Barnea (Deut. I: 2, 19, II: 14, Joz. X: 41) van eene andere, later in de nabijheid gestichte plaats Barnea is ontleend, die in vervolg van tijd Kades zoozeer in belangrijkheid overtrof, dat men het oude heiligdom naar het meer bekende Barnea noemde. Na Davids tijd (Ps. XXIX: S) wordt van Kades niet meer gewag gemaakt. Latere Oostersche schrijvers verwarren Kades zeer ten onregte met Petra. Zie Tuch, t.a.p., S. 179, noot, en Wichelhaus ‘de Novi Testam. vers. Syr. antiq.,’ p. 52.

98 De Wady el-Ahsa is de natuurlijke grens tusschen het gebergte Abarim en het gebergte Seïr; eene naauwkeurige beschouwing van den togt der Israëlieten langs de oostelijke grenzen van Edom en Moab leert ons dien Wady ook als de politische grens tusschen die beide volken kennen; hij komt als zoodanig in later tijd uitdrukkelijk voor Jes. XV: 7, vgl. Amos VI: 14. Hij moet onderscheiden worden van de beek Zered, die daarentegen dezelfde is als de Wady Kerak, en midden door het gebied der Moabieten stroomde. Ik heb dit alles trachten te bewijzen in een vroeger artikel in dit Tijdschrift, Jaarg. 1848, D. I, blz. 153-162.

99 Zie Num. XXI: 21-30, Rigt. XI: 12 vv., Joz. XIII: 21, 25.

100 Zie het aangehaalde artikel in ‘de Gids,’ blz. 148. Die ‘vlakte Moabs’ moet men nog onderscheiden van de 
{== afbeelding 	==} {>>afbeelding<<}
    
 (velden van Moab) in de Jordaanvallei tegenover Jericho.

101 Zie Winers ‘Real-Wört.,’ art. Dinhaba. Gesenius in ‘Thes.’ gist dat 
{== afbeelding 	==} {>>afbeelding<<}
    
 zooveel is als 
{== afbeelding 	==} {>>afbeelding<<}
    
, praedonum labitulum, en men zou daaruit al verder kunnen gissen, dat Bela oorspronkelijk een roovershoofdman geweest is.

102 Zie ‘Gids,’ t.a.p., bl. 156.

103 Num. XX: 14-22, XXI: 4, Rigt. XI: 17, 18. Vgl. Ewald, t.a.p., S. 204, 205.

104 Deut. II: 1-8, 29.

105 Num. XX: 22, 23, XXXIII: 37-39.

106 Jos. ‘Antt.,’ IV: 4 § 7, Euseb. ‘Onomast.’ in v. "Ωρ.

107 Zie Tuch, in ‘Zeitschr. d.D.M. Ges.,’ I, S. 186.

108 
{== afbeelding 	==} {>>afbeelding<<}
    
, Deut. II: 8, schijnt slechts te beteekenen, dat zich de Israëlieten van Elath en Ezeon-geber oostwaarts wendden, in plaats van den weg der Arabah te betreden, aan welks uiteinde zij hier gekomen waren.

109 Zie boven noot 92, waarom ik aan Deut. X: 6 boven Num. XXXIII: 31 de voorkeur geef.

110 Deut. X: 6 vergel. met Num. XXXIII: 30.

111 Deut. X: 7, Num. XXXIII: 32. Vgl. Ewald, t.a.p., S. 207.

112 Zie boven blz. 22. Seetzen hoorde den naam van een Kalaät Phenân, waarschijnlijk het echte Phunon noemen. Een onderzoek naar de ligging dier plaats biedt dus nog eenige kans van slagen aan. Zle v. Raumer, ‘Zng der Isr.,’ S. 46.

113 Num. XXI: 4-11, XXXIII: 41-44, Deut. II: 1-8.

114 Gen. XXVII: 37, 40.









{==701==} {>>pagina-aanduiding<<}

Robert Peel.

Prospectus van: Sir Robert Peel en zijn tijd; bewerkt naar het Engelsch van Dr. W. Cooke Taylor. Rotterdam, T.v.d. Beek, Tz.

Sir Robert Peel's Redevoering over de voorgenomene hervorming in het Engelsche tarief van inkomende Regten. Vertaald door Mr. S. Vissering. Amsterdam, P.N. van Kampen, 1846.

Mr. D.A. Portielje en S. Vissering, Geschiedenis der Tariefshervorming in Engeland. Amsterdam, P.N. van Kampen, 1847.


ἐκɛῖνος - δυνατός ὢν τῷ τɛ 
ἀϑιώματι καὶ τῇ γνώμῃ - 
κατɛῖχɛ τὸ πλῆϑος ἐλɛυϑέϱως, 
καὶ οὐκ ἢλɛτο μᾶλλον ὑπ' ἀυτοῦ 
ὴ αὐτὸς ἦλɛ. 
Thucydides. 


(Vervolg van bl. 643.)

Naauwelijks was ons laatst opstel ter perse, of wij vonden eene bevestiging van ons oordeel in de treffende hulde, door vorstelijke lippen aan het karakter en de verdiensten van Sir Robert Peel toegebragt. Het aloude York, de stad, die weleer Romeinsche Keizers in hare vesten ontving, die aan Severus een graf, en vermoedelijk aan Constantijn een wieg verleende, had nu Prins Albert met eene uitgelezen schaar stedelijke Meijers aan een gastmaal vereenigd. De kunsten des vredes, meer passende voor onzen leeftijd dan

{==702==} {>>pagina-aanduiding<<}
het krijgsrumoer van gepurperde Romeinsche grooten, strekten ten doel aan dezen disch; want hij werd toebereid als inwijding en met het oog op die grootsche Londensche tentoonstelling, die de volkeren tot een edelen wedstrijd roept. Prins Albert, ontwerper en voorstander van het plan, herdacht het doel der zamenkomst, en schetste in de navolgende woorden het beeld van Robert Peel. ‘Er is slechts ééne herinnering, die mijne vreugd u hier weder te zien weemoedig tempert: het gemis van den man, die zoo levendig belang in onze plannen stelde, en zoo volijverig voor hunne verwezenlijking werkzaam was, wiens laatste handeling ten algemeenen nutte in het bijwonen onzer commissie bestond, en wien ik mij gelukkig acht hier in het openbaar te mogen huldigen om zijn karakter en zijne talenten, om zijne trouwe toewijding aan de Koningin, en zijne bijzondere vriendschap voor mij zelven. Nog bij onze jongste zamenkomst waren wij opgetogen van bewondering over zijne welsprekendheid, over den ernst, waarmede hij ons aanbeval om toch geen offer noch inspanning te ontzien voor wat hem zelven boven alles ter harte ging - de eer zijns vaderlands. Toen hij daags daarna met u in de bijzonderheden en in de details van ons plan wilde treden, is voorzeker ieder getroffen geweest over de aandacht, zorg en schranderheid, met welke hij tot op de geringste kleinigheden lette; aldus toonende, dat voor een groot verstand niets gering is, omdat hij wist, dat in de geestelijke wereld als in het rijk der natuur, de kleinste stip een schakel is van den grooten keten, en zijne aangewezen plaats bekleedt in dat onmetelijk heelal, door goddelijke wijshəid bestuurd. De geest van Sir Robert Peel was door aanleg en van natuur bij uitstek geschikt om een staatsman, en wel een Engelsch staatsman, te vormen. Liberaal door gezindheid, was hij behoudend uit beginsel. Door aandrift overhellend naar vooruitgang, hadden zijn schrander doorzigt en rijpe ervaring hem 
geleerd, hoe ligt het gansche zamenstel van staat en maatschappij in verwarring raakt, en hoe noodig, maar moeijelijk tevens het is, dat de verdere ontwikkeling geschiede overeenkomstig de oorspronkelijke grondslagen, gelijk de organische groei in de natuur. Ook

{==703==} {>>pagina-aanduiding<<}
was bij hem in groote en geringe zaken dit bijzonder kenmerkend, dat allereerst de moeijelijkheden en bezwaren zich vertoonden. Deze ging hij dan zorgvuldig onderzoeken, en waarschuwde middelerwijl tegen roekeloos besluiten; maar had hij eens, na langdurig en naauwgezet gepeins, de overtuiging, dat eenige maatregel veilig kon worden ondernomen, dan werd de volvoering hem behoefte en pligt. Al zijne behoedzaamheid en schijnbare vreesachtigheid verkeerden dan in moed en kracht om door te zetten, terwijl geen offer hem kostte, dat ter volbrenging vereischt werd. Indien zijn invloed op dit land zoo groot is geweest, - het was omdat de natie in zijne hoedanigheden het afdruksel van haar eigen karakter herkende, dat bij uitnemendheid praktisch is. Met warmte aan de instellingen zijns vaderlands verknocht, en eerbiedig de nalatenschap aanschouwende door voorvaderlijke vlijt, wijsheid en deugd verworven, kent de Engelschman aan bespiegelingen luttel waarde toe. Zij zullen zijne aandacht eerst trekken na verloop van tijd, en hem niet boeijen, alvorens van alle zijden doorzocht en overwogen te zijn. Is de theorie ijdel, dan moet zij onder deze proef bezwijken; en staat zij ze door wegens praktische eigenschappen, dan zal hare aanneming ten laatste nog daarvan afhangen, of zij zamenstemt met de nationale denkwijs, de historische ontwikkeling des lands, en de eigenaardigheid zijner instellingen. Aan deze nationale hoedanigheden is het te wijten, dat dit begunstigd land, terwijl het gestadig voorwaarts streefde, evenwel de constitutie van de vroegste tijden ongeschonden bewaard heeft, en voor die dwaze plannen is beveiligd, wier grootste bekoring in hunne nieuwheid bestaat, terwijl wij om ons heen volkeren jammerlijk verdeeld, en alle maatschappelijke inrigtingen bedreigd zagen door het roekeloos prijs geven van eene eeuwenheugende ervaring, vrucht der ondervinding van het voorgeslacht, voor geliefkoosde droombeelden van den dag.’ -
Is niet alles, wat wij van Robert Peel's staatkundig leven zagen of hoorden, met deze schets in harmonie? Vooral zijn stoutst bedrijf, dat in den val der korenwetten eindigde. Hoe behoedzaam was hier zijn gang, hoe schrander

{==704==} {>>pagina-aanduiding<<}
zijn beleid, hoe voortvarend zijn ijver, toen eens zijn verstand de noodzakelijkheid der hervorming had ingezien. Van de opofferingen, die hij zich voor den triumf dier goede zaak getroostte, zeide Lord Brougham: ‘ze zijn grooter dan die ooit van eenig staatsman werden gevorderd; ik geloof haast niet, dat men zoo veel aan zijn land verschuldigd is.’ Wij meenen het verwijt van trouwloosheid te kunnen afkeeren door een eenvoudig en beknopt verhaal der feiten, waarvan wij getuigen waren, als onder ons oog voorgevallen, en waarin partijzucht alleen de edelaardigheid van het beginsel en de zuiverheid der bedoeling miskennen kan. Uitvoerige schildering van de gansche historie dezer financieele omwenteling is voor Nederlandsche lezers in het uitmuntend werk der Heeren Portielje en Vissering te lezen, welks titel aan het hoofd onzer reeks van opstellen is geplaatst, en dat door volledigheid en voortreffelijke bewerking den lof van alle deskundigen voorlang heeft weggedragen. Wij vergenoegen ons met hier te herinneren, dat de beginselen van handelswetgeving reeds in 1785 door Pitt aangenomen, bij een commercieel tractaat met Frankrijk in 1787 gevolgd, - door Huskisson standvastig doorgezet onder het bewind van Pitt's volgelingen, Lord Liverpool en Canning, - eerst sedert 1841 door Sir Robert Peel volkomen uitvoering erlangden. Hij vond een tekort van meer dan vijf en twintig millioen guldens; zijne voorgangers hadden vruchteloos beproefd dit te dekken, - eene verhooging van vijf ten honderd op in- en uitgaande regten was verre beneden de raming gebleven, - de tien pCt. op de directe belastingen gelegd hadden daarentegen aan het doel beantwoord, - en Peel was overtuigd, dat de lagere klassen geen zwaarder lasten dragen konden. De income-tax werd voorgesteld, doch gepaard met eene gedeeltelijke tariefs-hervorming: - beginsel daarbij was, afschaffing van alle verbodsbepalingen en vermindering van al die regten, welke met een verbod gelijk stonden; 
vermindering der regten op alle grondstoffen der fabrieken met 5 pCt. als maximum, en van die op gedeeltelijk bewerkte goederen, tot 12, op geheel afgewerkte goederen niet boven de 20 pCt. te bedragen.

{==705==} {>>pagina-aanduiding<<}

Met deze wezenlijke hervormingen heeft de conservatieve partij niet slechts vrede gehad, maar genoegen genomen, en haar gevierden leidsman bij de voordragt en uitvoering zijner grootsche plannen ondersteund. Hooren wij d'Israëli, wiens getuigenis niet verdacht zal schijnen; hij sprak bij de wijzigingen van 1842 aldus: ‘Wat nu de beschuldiging tegen Sir Robert Peel betreft, dat hij als minister beginselen belijdt, die hij aan het hoofd der oppositie verloochende, zoo moet ik zeggen, dat daarbij bekende feiten geheel zijn uit 't oog verloren. Onze bestrijders hebben hunne aanspraken geenszins gestaafd, als waren zij de oorspronkelijke ontwerpers of voorstanders der beginselen van vrij handelsverkeer: en in het belang der zaak moet ik aan deze vergadering in het geheugen roepen, dat zij alreede in 1787 door William Pitt verkondigd zijn. En het was niet door Whigs, dat zij vijftig jaren geleden tot ontwikkeling gebragt of in het leven geroepen werden; ook later was het de partij in de school van Pitt gevormd, het gouvernement door Lord Liverpool bestuurd, dat toonde den tijdgeest voorbij te streven in de vraag van meerder handelsvrijheid. Alvorens Huskisson zijnen weldadigen invloed over onze commercieele wetgeving verspreidde, hadden Wallace en Robinson eene reeks van verordeningen naar dit eenig ware stelsel ingevoerd : en het is klaarblijkelijk, dat Sir Robert Peel nu met dit voorstel de beginselen van Pitt slechts in werking brengt. Zijn gedrag is in volkomen zamenstemming, in volstrekte harmonie met de denkbeelden van dien grooten staatsman; en ik heb gemeend dit weinige alleen te moeten zeggen ter wederlegging der grieven tegen dit bewind, dat zij hunne gevoelens hieromtrent zouden veranderd hebben, ten einde op het kussen te geraken, en zich nu te handhaven in het bestuur.’ - Een ander afdoend getuigenis heeft Lord Melbourne (de onmiddellijke voorganger van Peel, als eerste minister) in deze woorden afgelegd (Augustus 1845): 
‘Ieder weet, hoeveel verschil van inzigt is ontstaan, hoe groote bitterheid en wat al smaad in het Parlement en daarbuiten zich geopenbaard heeft, waarbij men steeds uitging van het denkbeeld, dat Sir Robert Peel aan vorige meeningen en overtuiging ontrouw geworden is. Natuurlijk heb ik, door

{==706==} {>>pagina-aanduiding<<}
de omstandigheden als mededinger en antagonist tegenover den tegenwoordigen eersten minister geplaatst, zijn gedrag gadegeslagen en onderzocht, niet met spijt of bitterheid, maar toch met zorg en naauwlettendheid: - handelingen, voorstellen, beginsels, redenen, alles heb ik van hem nagegaan; en ik moet verklaren, in zijn vroeger gedrag niets ontdekt te hebben in strijd met de maatregelen nu reeds voorgesteld, of die hij meenen zou later van gelijke strekking te moeten doen, zoodra zijne overtuiging hem zeggen zal, dat ze in het belang of voor het welzijn des lands gevorderd worden. Ik heb het van mijnen pligt gerekend hier deze verklaring af te leggen, en zou ze in het Parlement hebben uitgesproken, wanneer eene gepaste gelegenheid zich daartoe had aangeboden.’ - Uit de omschrijving van conservatieve beginselen, die wij hierboven met Peel's eigen woorden gaven, blijkt ten duidelijkste, dat de tariefs-hervorming met de bedoelingen zijner partij volkomen strookte, en dat hij vijf jaren later aan de kiezers van Tamworth naar waarheid schrijven mogt: ‘dergelijke maatregelen zijn inzonderheid bevorderlijk voor die groote doeleinden van constitutioneele staatkunde, die ik van den aanvang mijns openbaren levens onveranderlijk beoogde, en die ik standvastig zal blijven nastreven tot den einde.’ - De uitkomst dezer maatregelen overtrof de stoutste verwachtingen. Ofschoon de verlaging van regten in 1842 een cijfer van 1,092,690 pd. sterling, in 1843 van 411,821, en in 1844 van 458,810 ponden bedroeg, klommen de inkomsten van het Vereenigd-Koningrijk van een bedrag van 47,917,000 ten jare 1841, tot 48,125,000 pd. sterling in 1844; voldingend bewijs voorwaar! dat de schrandere opmerker de wond met juistheid gepeild en het regte middel ter genezing had aangegrepen. Zeer lezenswaardig is hieromtrent geheel het derde hoofdstuk in de ‘Geschiedenis der Tariefshervorming.’ Ook zij, die allereerst op praktisch nut, op het belang van 
het oogenblik letten, kunnen hier van den grooten financier leeren, hoe een belastingstelsel zonder schokken herzien en verbeterd wordt. Misschien zal de overdenking ook van de ingevlochten aanmerkingen der kundige schrijvers strekken om menig welmeenend plannenmaker en financieel tin-
{==707==} {>>pagina-aanduiding<<}
nengieter ten onzent te overtuigen, dat omkeering op eens van een bestaand stelsel tot de hersenschimmen en ijdele droombeelden behoort; de staathuishouding van geheel een volk veroorlooft het nemen van proeven niet; dan eerst is eene hervorming veilig en duurzaam, wanneer omzigtigheid en beleid bij het regelen van zoo ingewikkelde belangen hebben voorgezeten. - Nog hebben wij niet gesproken van die wijzigingen, welke bepaald de korenwetten troffen, en de omvattende wetsvoordragt van 1846 voorbereidden, zoo fèl bestreden, en zoo moedig doorgezet. Bij den aanvang van 1842 werden van buitenlandsch graan schaalregten geheven, afwisselend naar de inlandsche marktprijzen; - dit stelsel werd behouden; maar de prijs der granen, waarbij invoer veroorloofd werd, en het bedrag der regten ondergingen slechts eene verandering. Dat met dit verschil van maatstaf het laatste woord des wetgevers niet kon zijn uitgesproken; dat een grondslag zoo willekeurig en wisselvallig op den duur onhoudbaar was; dat door dit voorstel tusschen de strijdende partijen geen vrede gesloten - maar slechts een wapenstilstand getroffen was, moest in het oog vallen. Omstandigheden hebben de ontknooping verhaast. In het najaar van 1845 vertoonden zich in het Vereenigd-Koningrijk de eerste sporen dier raadselachtige ziekte, waardoor de aardappelen-oogst voor een goed deel mislukte. Groote bezorgdheid ontstond bovenal over het lot van Ierland, waar de lagere klasse der bevolking zich bijna uitsluitend met deze aardvrucht voedt. Van verschillende kanten kwamen bij het gouvernement de ongunstigste berigten in. Zoowel de onderkoning als bijzondere personen en genootschappen van landbouw zonden zorgwekkende 
verslagen. De ministers de mogelijkheid vermoedende, dat de paniek en angst des oogenbliks op deze beschouwing van invloed mogten zijn, vaardigden in de maand October twee mannen af van hooge wetenschappelijke vermaardheid, met den dubbelen last om, zoo mogelijk, een redmiddel op te geven, en althans hunne inzigten te doen kennen omtrent de ware uitgestrektheid der ramp. De inlichtingen van Professor Lindley en Dr. Lyon Playfair waren ongunstiger dan alle vroegere berigten. Is het wonder, is het niet veel-
{==708==} {>>pagina-aanduiding<<}
eer lofwaardig, dat de verantwoordelijke raadslieden der kroon, bij den geheimzinnigen aard der ziekte, bij hare verspreiding over vele streken van Europa, bij den onwissen omvang in het Vereenigd-Koningrijk zelf, op maatregels bedacht waren, om den aanvoer van levensmiddelen te bevorderen. Ook elders werden verbodsbepalingen tijdelijk geschorst; dergelijk voorstel zou in Engeland vermoedelijk geen' ernstigen tegenstand hebben ontmoet. Maar het verwijt tegen Sir Robert Peel gerigt, betreft inzonderheid zijn voorstel om het beginsel der graanwetten in overweging te nemen, met het oogmerk ze af te schaffen. Dat hij, op den eersten November, aan den minister-raad de tijdelijke opheffing van alle regten voorstellende, tevens bedacht moest zijn op de mogelijkheid, om de wederinvoering der vorige wet aan te prijzen, wordt niet betwist. De eerste minister moest dus, uit naam der regering, ter bestrijding gereed staan van elke poging, door anderen in het parlement gedaan, om op de beginsels of hoofdbepalingen dier wet terug te komen. Daartoe was Robert Peel niet bereid. ‘Mijn vertrouwen op de hechtheid der gronden, waarop ik zelf mij vroeger verlaten had ter verdediging van beperkten invoer van graan, was merkbaar verzwakt. Het was verzwakt door de wrijving van denkbeelden omtrent het beginsel van alle verbodstelsels, - door eene opeenstapeling van bewijzen, dat de arbeidsloonen niet afwisselen naar den prijs van het koren, - door de tegenstelling 
gedurende twee achtereenvolgende tijdperken van duurte en overvloed in de gezondheid, zedelijkheid, rust 
en algemeene welvaart der geheele bevolking, - door ernstigen twijfel, of, bij de tegenwoordige gesteldheid des lands, goede koop en overvloed voor de toekomst niet in hooger mate verzekerd worden door een vrijen graanhandel, dan door belemmeringen op den invoer, ten einde bescherming aan onzen eigen landbouw te verleenen.’ - En in de volle parlements-vergadering sprak hij aldus: Ik zal mij geene zinspeling veroorloven op sommige verwijten, noch op het oordeel, door enkelen reeds uitgesproken, alvorens zij mijne verdediging hadden gehoord: - ik vraag alleen, zelfs terwijl ik geene herroeping van het vonnis eisch, dat mij na de veroordeeling

{==709==} {>>pagina-aanduiding<<}
worde vergund de beweegredenen van mijn gedrag te ontvouwen. Ik roep uwe welwillende aandacht in bij de feiten en verklaringen, die ik heden avond zal bijbrengen, en waarop eene latere regtbank in kalmer oogenblikken het eindvonnis strijken zal, wanneer zij uitspraak doet over de handelingen van staatslieden in zorgvolle tijden met eene zware verantwoordelijkheid belast. - De onmiddellijke oorzaak, die tot de aftreding van het bewind in den aanvang der maand December aanleiding gaf, was die raadselachtige ziekte, waardoor het groote voedingsmiddel van duizenden onzer landgenooten werd aangetast. Ik wil evenwel aan die bijzondere reden geen overdreven invloed toeschrijven, noch aan den voortgang van overtuiging en de kracht der waarheid de verschuldigde hulde onthouden, door te ontkennen, dat mijne denkbeelden omtrent protectie eene wijziging hebben ondergaan. - In- of buiten de regering geplaatst, wil ik mijn regt handhaven, om voor de bewijskracht van redenering en betoog te zwichten, en naar de uitkomst van ruimer ondervinding te handelen. Misschien oordeelen sommigen, dat zoodanige erkentenis vernederend is; ik moet zeggen, niets daarvan te gevoelen. Mijn vertrouwen op menschelijk doorzigt gaat niet zoo ver, dat ik het vatbaar reken om goed en kwaad opeens te onderscheiden, of dat ik blozen zou te belijden, dat ik heb gedwaald. Maar daarover zou ik blozen, indien ik, na van gevoelen veranderd te zijn, weigerde voor de verandering uit te komen, uit vrees voor het verwijt van inconsequentie. Alles komt daarop neder, of de gebeurtenissen de veranderde denkwijs genoegzaam wettigen, en of de redenen zuiver en belangeloos zijn. Zij, die voor de opheffing van belemmeringen bij den invoer van voorname voedingsmiddelen kampen, zoo als koren zeker is, hebben veel vooruit; want het vermoeden is in het voordeel van vrijen aanvoer. Men kan, ja, de voorstanders van dit gevoelen bestrijden door op de omstandigheid te wijzen, dat uit het verbodsstelsel andere en 
grootere voordeelen ontstaan dan bij een vrij verkeer. Maar ik geloof, dat zelfs zij, die dit beweren, zullen toegeven, dat het natuurlijk menschenverstand vóór het gemis van alle beperking pleit, en dat dit

{==710==} {>>pagina-aanduiding<<}
gevoel zóó sterk spreekt, dat alleen het vermijden van eenig groot algemeen kwaad, of het verkrijgen van een groot goed, voor beperking bij den invoer van levensmiddelen, met gunstig gevolg kan worden aangevoerd. Onhoudbaar is de stelling, als men bescherming op het voordeel van enkele personen of van eene klasse grondt. De ijverigste voorvechters van het beschermend stelsel hebben de verdediging op dit terrein verlaten. Zij hebben hooger beginsel gezocht, en om redenen van publiek belang het behoud aangeprezen. Ook ik ben door de omstandigheden en door mijne roeping verpligt geweest na rijp beraad te onderzoeken, of de gronden tegen het veranderen der graanwetten zijn vol te houden. De argumenten vóór behoud van bescherming zijn drieledig: zij moeten rusten of op het beginsel, dat het eene goede staatkunde is eigen nijverheid te beschermen, en dat de landbouw als voorname tak van volks-industrie aanspraak heeft op zijn aandeel in die protectie; of dat in een land als het onze, met schulden en belastingen overladen, eigen inlandsche nijverheid tegen de mededinging van vreemden moet worden beschermd; of eindelijk - daar de arbeidzame klassen in de zaak betrokken zijn - dat het bedrag der dagloonen met den prijs der levensmiddelen afwisselt, klimt en daalt, naarmate deze hoog of laag zijn.
Verder kan nog worden beweerd, dat grondbezit protectie mag vorderen uit hoofde van sommige bijzondere lasten, die daarop drukken. Doch dit is eene vraag meer van regt en billijkheid, dan van staatkunde. Ik heb altoos gevoeld, en volgehouden, dat bijzondere lasten op den grond kleven: aan ons evenwel staat het de kracht van dit argument te ontzenuwen door wegruiming van den last, of het geven van vergoeding. Nu wil ik hen, die, van alle ervaring ontbloot, louter bij redenering tot het besluit zijn gekomen, dat protectie in beginsel afkeurenswaard is, in geen enkel punt de eer onthouden, die hun regtmatig toekomt. Hunne overtuiging is de vrucht van het verstand geweest, zonder behulp van ondervinding. Mijne denkbeelden zijn door de ondervinding der drie laatste jaren gewijzigd. Ik had gelegenheid om de uitkomsten van tijden van overvloed en

{==711==} {>>pagina-aanduiding<<}
lage prijzen te vergelijken met die van schaarschheid en duurte. Ik heb de werking van beide stelsels zorgvuldig gadegeslagen: eerst, van dat sinds eenige jaren door ons aangenomen, de opheffing namelijk van bescherming aan de nationale nijverheid, - en daarna van de staatkunde, door de vrienden van protectie aangeprezen. Ik was in staat van dag tot dag tevens den invloed van vrijen handel en betrekkelijken overvloed te bespeuren op groote maatschappelijke belangen: de vergelijking der uitkomsten van vroegere jaren met het laatst driejarig tijdvak werd niet door mij uit 't oog verloren, - en ik ben tot het besluit gekomen, dat de hoofdgronden ter verdediging van protectie in het publiek belang onhoudbaar zijn; ik althans kan ze niet langer volhouden. Na de ondervinding der laatste drie jaren geloof ik niet meer, dat het bedrag der dagloonen zich regelt naar den prijs der levensmiddelen. Evenmin kan ik staande houden, dat bescherming van eigen nijverheid noodwendig goed is. Voorleden jaar heb ik gezegd, dat ik beschermende regten op zich zelf voor een kwaad hield; maar ik voegde er bij, dat, daar zij met ons stelsel waren opgegroeid, en met eene groote mate van voorspoed niet onbestaanbaar bleken, zij niet ligtvaardig moesten afgeschaft, maar met verschooning en omzigtigheid behandeld worden. Thans evenwel, nu wij de gevolgen der tariefs-hervorming aanschouwen, kunnen wij onmogelijk blijven beweren, dat bescherming der nijverheid, op zich zelve en in het afgetrokkene, een publiek goed is. En wat het tweede argument betreft, dat, ik beken het, aanvankelijk grooten indruk op mij maakte, en door groot gezag wordt bevestigd, - dit, dat wij tegen de mededinging van vreemden moeten beschermd worden, dewijl wij zware belastingen en eene drukkende staatsschuld hebben, - ook hieromtrent heeft de ondervinding der laatste jaren geleerd, dat deze lasten bovenal door overvloed en goeden koop der levensmiddelen worden verligt. Het getuigenis der zes laatste jaren 
is voor mij voldingend en onweêrstaanbaar. Misdaden verminderd, zedelijkheid toegenomen, gezondheid algemeen verbeterd, ziedaar wat heeft plaats gehad gelijktijdig met prijsverhooging zelfs van die artikelen, aan welke bescherming ontno-
{==712==} {>>pagina-aanduiding<<}
men is. Evenwel, ondanks mijne veranderde inzigten, moet ik rondborstig erkennen, dat om andere redenen de taak ter wijziging der graanwetten, naar mijne stellige overtuiging, niet op mij behoorde te rusten. Mijn besluit stond vast om gedurende deze zitting de motie tot afschaffing, door den gewonen voorsteller, Mr. Villiers, gedaan, niet te bestrijden; wat anderen er ook van denken, mij was het onmogelijk zijne redenen weêrstand te bieden. Ik herhaal nog eens, dat ik niet de allerminste aanspraak op eenige gevolgtrekkingen uit bloote redenering maak. Mijne overtuiging is ontstaan uit waarneming en ondervinding: en ik kon geen der vroeger gebezigde argumenten voortaan doen gelden. Maar dit wensch ik vurig, hiernaar heb ik verlangd, eene gelegenheid te vinden om openhartig aan die medeleden te verklaren, welke mij zoo menigmaal met hun vertrouwen hebben vereerd, dat ik dezen strijd niet langer voeren kan, - dat zij de verpligting, om voor protectie te kampen, aan anderen moeten opdragen, die bondiger argumenten in haar voordeel kunnen bijbrengen dan ik vermag. Ik heb getwijfeld, of het niet wenschelijk was de behandeling der vraag aan een ander parlement te onderwerpen, wanneer de taak der verdediging aan bekwamer handen dan de mijne kon worden toevertrouwd.
‘Ik had gewenscht de zaak aan een nieuw parlement voor te leggen; maar wat in den loop van den herfst gebeurd is, heeft mij belet den weg te volgen, die voor mijn eigen gevoel meest verkieslijk was. Eene groote ramp heeft ons getroffen, wier grenzen bezwaarlijk te raden waren, en wier gevolgen wel gevoeld, maar niet te omschrijven zijn. De bezoeking over Ierland niet slechts, maar tot Groot-Brittannië, Amerika en vele oorden der wereld uitgebreid, legde ons raadslieden der kroon de verpligting op, naar middelen om te zien tot leniging. Het gevaar was dringend en groot: aan onze souvereine en aan het vaderland waren wij schuldig het kwaad onder de oogen te zien. Wij mogten niet aarzelen onmiddellijk maatregelen te beramen, daar gebrek voor de deur stond; wij moesten handelen, door overtuiging en pligtbesef aangevuurd. Hebben wij de vrees voor misgewas slechts voorgewend en als dekmantel gebruikt, om de graanwetten te

{==713==} {>>pagina-aanduiding<<}
veranderen, dan is niets laaghartiger, noch meer verachtelijk dan zulk een stap; maar gij zult in de gelegenheid worden gesteld om over onze drijfveren te oordeelen, en beslissen, of met onze ingewonnen berigten wij al of niet geregtigd waren tot het besluit, dat ons bestaand commercieel stelsel onmogelijk te behouden was. Mijne eigen meening was gebouwd op de feiten, die ik ga vermelden, - en het is niet denkbaar, dat iemand daaruit tot eene andere meening komen kan.’ - ‘Na de drukke werkzaamheden onzer laatste zitting, heb ik bijkans ieder uur van het reces gewijd aan het berekenen der kansen, door die jammervolle ziekte opgeleverd; dag en nacht was ik met het inwinnen van berigten bezig om de rampen van een mislukten oogst zooveel doenlijk te keeren; - mag ik het dan niet een hard en onbillijk verwijt noemen, dat men mij nu beschuldigt van ontrouw aan de algemeene rijksbelangen of aan die eener bijzondere klasse? Dankbaar wil ik de veelvuldige blijken van vertrouwen gedenken, mij zoo dikwerf verleend; maar desniettemin oefenen die verwijten telkens herhaald ook hunnen invloed, en vind ik mij genoodzaakt ze aan te roeren. Bij herhaling heb ik getracht de betrekking te omschrijven, waarin ik mij zelven beschouwde te staan tot mijne partij, mijn vaderland en mijne souvereine; andermaal zie ik mij verpligt daarop terug te komen. Telkens en wederom hoor ik zeggen, dat ik onder persoonlijke verpligtingen sta voor de aanzienlijke betrekking door mij bekleed; dat de partij, die mij verhief, magtig is mijnen post te ontnemen, en mij te verwijderen van het hoog gezag; - men wordt niet moede op die mogelijkheid te zinspelen. Maar ik vrees, dat ten aanzien van deze plaats geene evenredigheid bestaat tusschen de uitgestrektheid der verpligting, en de zwaarte der straf. Ik reken niemand dank te zijn verschuldigd voor den harden dwang-arbeid, mij als staatsdienaar opgelegd, noch voor de zware offers, die ik mij heb getroost. Niet dat ik eer en 
aanzien zou gering achten; doch wij moeten elkander wèl verstaan omtrent den aard der verpligting. Het beschikken over ambten en bedieningen maakt er de wezenlijke waarde niet van uit: dat voorregt wordt meer dan opgewogen door de afgunst en teleur-
{==714==} {>>pagina-aanduiding<<}
stelling, met iedere keuze verbonden. Maar hierin bestaat de eigenlijke waardij der ministerieele betrekking: dat zij haren bekleeder gedurig geschikte gelegenheid biedt om zich in te spannen en werkzaam te zijn naar eigen inzigt, ten nutte des vaderlands. Dit althans is mijn gevoelen, en ik kan naar waarheid zeggen, dat ik het hoog gezag nooit heb misbruikt tot onedele oogmerken. Niets is er in mijn gedrag geweest, - geene handeling is aan te wijzen, strijdig met wezenlijk conservatieve beginselen. Het is geene ligte taak de zamenwerking en harmonie der drie takken van wetgeving te bestendigen. Voor mij ten minste zal de ontheffing eer eene gunst dan straf zijn. Toch ben ik bereid den last te blijven torschen, zoo lang eer en pligt het eischen. Ik wil de verantwoordelijkheid op mij laden, - de offers brengen, - de gevaren trotseren; - maar ik weiger een geschonden en belemmerend gezag. Ik wil het roer niet sturen in den stormigen nacht, als het niet vrij is in zijne beweging. Ik wil den koers niet rigten naar waarnemingen in 1842 gedaan; een onbevangen oordeel omtrent de eischen des oogenbliks moet mij worden gegund. Ik begeer den post als Engelands eerste minister niet te behouden; maar zoo lang ik het ben, sla ik alle slaafsche boeijen af, en duld geene andere kluisters, dan die de zorg voor de belangen des rijks en het algemeene welzijn mij aanlegt.’
Wat was tegen zulke redenen in te brengen, tenzij men bekrompen eigenzinnigheid alleen consequentie noemen wil, en den man verkiest te eeren, die meer aan zich zelven dan aan de waarheid gelooft. De erkende wenschelijkheid, dat anderen de taak zouden volvoeren dan hij, die hare beginselen zoo lang tegensprak, was door de onmagt van alle partijen verijdeld en vruchteloos geworden. Met de aftreding van Sir Robert Peel waren alle banden tusschen hem en zijne vorige volgelingen losgemaakt; nu was hij de minister zijns volks; en zoo er reden tot beschuldiging bestond, zij zou in de langdurige dwaling, niet in de late erkentenis gelegen zijn. De woordvoerder van de teleurgestelde conservatieve partij vond niets dan bitteren spot en onverdiende verguizing. Eene honende vergelijking met het verraad van des Sultans vlootvoogd, meer schitterend dan

{==715==} {>>pagina-aanduiding<<}
juist, en de ironische schets van de eigenaardige karaktertrekken des ministers, - ziedaar wat d'Israeli's vernuft tegen de kalme redenering wist aan te voeren. ‘Ik heb achting voor den staatsman, die zegt het gezag te bekleeden om zijne inzigten gevolg te geven; zulke gevoelens moeten wij allen toejuichen; ongelukkig ons land, wanneer dit anders wordt! Maar in zaken van zoo teederen aard als deze mogen wij toch vragen, vanwaar het komt, dat een man zoo bekwaam en uitstekend in deze vergadering ter zelfverdediging moet opstaan. Ik trek zijne opregtheid niet in twijfel, als hij van zijne overtuiging zegt, dat zij het gevolg is minder van afdoende redenering dan van beslissende waarneming; ik betreur slechts, dat hij er niet vroeger toe gekomen is, toen hij aan het hoofd der oppositie invloed en magt bezat, bijna gelijk staande met die van heden, of op het oogenblik der zamenstelling van zijn kabinet. Wat moeten wij denken van hem, die het schip van staat langs klippen en afgronden gestuurd heeft, en eerst sedert drie jaren omtrent een zoo gewigtig punt van gevoelen verandert, terwijl zijne gedachten meer dan het vierde eener eeuw daarop waren gevestigd. Zulk eene minister moge naauwgezet zijn, zeker is hij niet gelukkig. Hij behoort voorwaar de laatste te zijn om tot zijne partij op dreigenden toon te spreken. Steeds moeten wij aan een gouvernement met partijen denken, als wij den toestand van den eersten minister willen beschouwen. Al komt hij hier de betuiging afleggen: “ik zie op de nakomelingschap; ofschoon mijn gedrag aan deze tafel geheel afwijkt van de beginselen aan gene zijde door mij gepredikt, mijne bedoeling is edel, mijne denkbeelden zijn grootmoedig, en met 't oog op het nageslacht, stoor ik mij aan uwe goed- of afkeuring niet;” wij, leden dezer vergadering, moeten toch vragen, op wat wijs, door welke middelen hij tot die stelling is opgeklommen, hoe hij magt over zijne aanhangers verkreeg, en thans hen met smaad en 
minachting durft bejegenen? Jaren lang stond de minister een ander gevoelen voor. Kunnen wij gedenken, zonder te blozen, aan al onze pogingen, om hem op dien zetel te brengen? Heugt ons “de heilige zaak der bescherming” niet meer, om welke vorsten gedwars-
{==716==} {>>pagina-aanduiding<<}
boomd, parlementen ontbonden werden, en geheel een volk bedrogen is! - Mijne voorstelling van een waar staatsman brengt mede, dat hij een groot denkbeeld vertegenwoordigt - een denkbeeld, dat hem ten zetel voeren, waarmede hij zich vereenzelvigen, dat hij ontwikkelen mag, maar hetwelk hij tevens instaat is in het geweten eener natie te prenten. Weinig bekommert mij daarentegen het lot van een' man zonder eigen denkbeelden, die slechts op den staat des dampkrings let, zijne waarnemingen opteekent, en zich naar den kant keert, uit welken de wind blaast, om zijnen koers te rigten. Noem den zoodanigen een veelvermogend minister: staatsman is hij ongetwijfeld niet.’
Wij ontkennen geenszins dat in deze berisping een schijn van waarheid ligt: - dat het karakter van Robert Peel hem langzaam tot het aannemen van nieuwe denkbeelden voerde; dat de aanleg van zijnen geest weinig oorspronkelijks had, en hij veeltijds eindigde met het prediken van leerstelsels jaren lang door hem bestreden. Van de veranderde beschouwing omtrent de korenwetten zullen wij niet spreken: hij zelf heeft dit verschil van inzigt erkend, - de gronden zijner gewijzigde meening aangegeven - terwijl geen Britsch staatsman van naam, onder den invloed van dreigend gebrek in 1846, ten volle getrouw bleef aan vroegere overtuiging: Lord John Russell, nog in 1841 voor een vast regt van 8 sh. ijverend, prees in zijnen bekenden brief uit Edinburg van November 1845 de onmiddellijke intrekking der korenwetten aan: - Lord Stanley zelf was van oordeel dat de verordeningen van 1842 verdere wijziging behoefden blijkens ophelderingen door den Hertog van Wellington in het Hoogerhuis omtrent de ministerieele crisis gegeven -; ja, het ‘Centraal Genootschap tot Instandhouding der beschermende regten’ nam een besluit om het openstellen der Britsche havens aan te bevelen. Wel heeft ook de uitkomst bewezen, hoe volstrekt noodig het nemen van alle maatregelen van voorzorg was! Maar op d'Israëli's verwijt van misleiding voor zooverre de beloften van 1841 betreft, is veel af te dingen. Hij zelf heeft betoogd, dat de beginselen der Conservatieve partij in het algemeen met het stelsel van vrijen-handel strookten. Een

{==717==} {>>pagina-aanduiding<<}
opzettelijk onderzoek naar het gesprokene in de debatten van 1841 zal ieder onbevangen lezer overtuigen, dat Peel ook destijds zijne kenmerkende behoedzaamheid heeft aan den dag gelegd. Wij kiezen uit den rijken voorraad van bewijzen slechts deze twee: - in Mei 1841 verklaarde hij: ‘Ik kan, spijt de aanmerkingen van den edelen Lord, naar waarheid zeggen dat Huskisson van geen lid in het Parlement opregter en standvastiger bijstand vond dan bij mij. Ik weet niet of zijne denkbeelden tegenwoordig populair zijn: maar ik aarzel niet te verklaren dat ik Huskisson's voorstellen in der tijd met warmte heb ondersteund, en dat de uitkomst dezer maatregelen mij van hunne doelmatigheid overtuigd heeft. - Vraagt men wat ik omtrent de korenwetten denk: ik volhard bij mijne voorkeur van schaalregten: maar wanneer ik reden heb aangaande de korenwetten van gedrag te veranderen, zal ik niet schromen dit te doen, en mijne gronden opgeven.’ - Nog duidelijker was zijne taal in Augustus van datzelfde jaar: ‘Wat ik voor drie maanden zeide, herhaal ik thans, en dezelfde meening heb ik reeds in 1839 uitgesproken, namelijk dat ik mij aan de onderdeelen der bestaande wet niet binden wil, maar mijzelven de volkomen vrijheid voorbehoud haar te wijzigen. Zoo gij zegt, dat handhaving der bestaande bepalingen de voorwaarde van ondersteuning is bij de partij der landbouwers, dan is mijn antwoord dat ik op die voorwaarde hunne ondersteuning niet aanneem. - Kon ik ooit gelooven dat eene wijziging der korenwetten den nood en ellende der fabrieksteden voorkomen, of in den grond genezen zou, aanstonds zou ik tot den landbouw zeggen, “het is in uw belang beter dat gij u eene prijs-vermindering getroost, dan de korenwetten te handhaven, wanneer eene wijziging in deze het lijden van landgenooten heelen kan:” ik zou meenen dat het in 't voordeel niet der maatschappij algemeen, maar bijzonder der landbouwers-zelven was, om door opofferingen zoodanigen nood 
te beletten. Bijaldien offers hunnerzijds konden voorkomen, dat zij als oorzaak der ellende werden beschouwd als zij haren voortduur hinderen of haren terugkeer voor altoos wegnemen konden, ik zou ernstig op eene wijziging, verandering, des noods op afschaffing der korenwetten aandringen.’

{==718==} {>>pagina-aanduiding<<}
(Zitting van 27 Augustus 1841.) Niet meer-gegrond of regtmatig dunkt ons een ander verwijt, door velen tegen Robert Peel gerigt, die de intrekking zelve minder afkeuren, dan de wijze waarop ze zijn afgeschaft. Deze geven gereedelijk toe, dat het gebrek van 1845 en de hongersnood des volgenden jaars den staatsman in het gelijk stellen, voor zooveel de afschaffing zelve betreft: voortdurende handhaving was ook volgens hen onmogelijk: maar de minister behoorde de havens te hebben opengesteld, en dan zijne partij bijeengeroepen ten einde haar te waarschuwen, zoo blijvende verandering noodig scheen. Mr. Miles gaf in het Lagerhuis te kennen, dat een voorslag tot opening der havens, door hem zelven aan eene vergadering van pachters gedaan, ‘met luide toejuiching’ ontvangen werd. Wat nu is er gebeurd? De eerste stap van Sir Robert Peel bij het dreigend gebrek was juist diezelfde maatregel, dien hij beschuldigd wordt verzuimd te hebben. Zoo die voorslag faalde, het was niet door zijne schuld, niet ten gevolge van flaauwe belangstelling zijnerzijds, maar door den tegenstand zijner ambtgenooten, door het verschil van inzigt bovenal bij dienzelfden Lord Stanley dien de aanklagende partij als haar hoofd en leidsman begroet. Duidelijk en voldingend zijn de verklaringen van Sir Robert aan het parlement. ‘Het kwam mij voor dat de verslagen van den onderkoning, dat het voorbeeld van andere staten, dat het gedrag van België, op éénen enkelen dag geheel den voorraad rijst van de markt te Liverpool opruimend, aan het gouvernement ten pligt stelden een' stap te doen door antecedenten gewettigd, en hetzij door een besluit in rade, hetzij door bijeenroeping des parlements binnen veertien dagen alle belemmeringen op den invoer van vreemd graan voor een tijd te schorsen. Dit was mijn advies op den eersten November. Ik was volkomen bereid om de verantwoordelijkheid op mij te nemen van het uitvaardigen eens besluits in rade: het 
tijdstip was hagchelijk: de voordeelen vooral in het winnen van tijd waren niet gering: en als hoofd der regering deinsde ik voor de aansprakelijkheid geenszins terug. Ik drong er slechts niet op aan, omdat ik evenzeer bereid was onmiddellijk het parlement bijeen te roepen, en de tijdelijke opheffing van alle be-
{==719==} {>>pagina-aanduiding<<}
perkingen voor te slaan. Mijn raad werd toen niet gevolgd. Slechts drie mijner ambtgenooten deelden in mijne zienswijze: en wij gingen op den zesden November uiteen: terwijl ik mij het regt voorbehield het kabinet weder te doen vergaderen, hopende dat later mijn voorstel mogt worden aangenomen, indien ongelukkig mijne vrees bij de uitkomst bevestigd wierd.’ Toen dit later oogenblik daar was, herhaalde hij den gegeven raad, niettegenstaande door tijdsverloop, toenemende gisting, en andere omstandigheden, als b.v. den brief van Lord John Russell, eene wezenlijke verandering in den stand der zaak en den toestand des ministers had plaats gegrepen. Andermaal werd zijn raad verworpen: en Sir Robert Peel trad af. Wel mogt hij, bij het vernemen der klagt, de woorden van Burke 1 na soortgelijk verwijt tot de zijne maken: ‘Er is niet beweerd dat ik iemand heb verongelijkt om eigen wrok of gramschap te voldoen, noch om mijne partij te believen. Neen, alle beschuldigingen tegen mij komen hierop neêr, dat ik de beginselen van algemeene regtvaardigheid en welwillendheid te ver gedreven heb, verder dan eene voorzigtige staatkunde medebrengt, of veler oordeel billijkt. In elken lotwissel, op het ziekbed, in droefheid, in jammer en nood, zal ik mij dit verwijt te binnen brengen, en getroost zijn.’ Ééne opmer-
{==720==} {>>pagina-aanduiding<<}
king vooral heeft krachtig mede gewerkt om bij Sir Robert Peel de overtuiging te vestigen, dat de weder-invoering der graanwet, na eene tijdelijke schorsing, onraadzaam - welligt onuitvoerlijk zijn zou: te weten, de steeds toegenomen consumtie van levensmiddelen, die den aanwas der bevolking gestadig voorbij streefde. Op dit verschijnsel maakte hij telkens opmerkzaam, als hij in zijne laatste levensjaren, buiten en boven den schok der partijen geplaatst, het nieuw handels-stelsel hoorde aanvallen. In Julij des vorigen jaars, toen de algemeene gesteldheid des lands het Parlement bezig hield, - in Februarij jongstleden, - ja! nog in de rede, weinig dagen uitgesproken vóór zijn betreurenswaardig uiteinde. - ‘Zoeken wij naar een bewijs van verbetering in den algemeenen toestand des volks, wat verlangen wij 
meer dan het onweêrlegbaar feit, dat bij toegenomen verbruik van inlandsch graan, een invoer van vijf 
en-een-half-miljoen quarters uit het buitenland heeft plaats had. Niet de hoogste standen, zelfs de middenklassen niet hebben die vermeerderde consumtie te weeg-gebragt: - deze mogen bij grooter welvaart aan voorwerpen van weelde meer besteden, - zij eten niet meer brood. Neen, alleen de arbeidende klassen hebben die aanvoeren van granen, en wel der beste soorten, veroorzaakt en verbruikt. Ander bewijs van welvaren behoef ik niet. - Meent gij, dat bij eene parlements-ontbinding, uit de verkiezingen eene nieuwe vergadering zou voortkomen tot herstel der beschermende regten gezind? ik ben van een gansch ander gevoelen. Het is mijne stellige overtuiging dat protectie nimmer kan, en nimmer zal herleven: maar gij bewijst mij te gelijk, door uwe voorspelling, dat gij den regtmatigen invloed der grondbezitters voor niet verzwakt houdt. - Het verloop van tijd, de ontwikkeling van denkbeelden, veranderde zeden en gebruiken brengen in den invloed van grondeigendom aanmerkelijke wijziging: voorregten, als die van het leenstelsel, zouden thans niet meer denkbaar zijn. Alle overige instellingen zijn evenzeer tot verandering harer grondslagen genoopt om populariteit te behouden. Koningin Victoria kan niet op den toon van Elizabeth tot het Lagerhuis spreken: en ik twijfel - ofschoon groote praerogatieven der kroon zijn opgegeven - ik twijfel

{==721==} {>>pagina-aanduiding<<}
toch, of niet de invloed van Koningin Victoria op uwe trouw en hulde de gehoorzaamheid aan Elizabeth betoond, te boven gaat. Zóó was het met de regten des adels: zóó met de voorregten der gemeenten. Wij hebben aan de regtvaardigheid billijke offers gebragt: oude misbruiken hebben opgehouden: is daarom onze regtmatige invloed gedaald? Immers neen, maar hij welt uit andere bronnen. In de gevoelens en harten onzer landgenooten is ruimschoots vergoeding voor alle opofferingen te vinden: vooral, nu ze vrijwillig, zonder dwang en bedreiging zijn geschied. Ik dacht niet, dat het wezenlijk belang des landelijken stands medebragt honger en gebrek aan te zien, en het natuurlijk middel, toevoer van meerder levensmiddelen, te weigeren, noch dat de grondeigenaars zelven konden winnen bij vernieuwing van den strijd, als eens de heffing der regten geschorst was. Ik hield het voor een' pligt aan God en mijn vaderland verschuldigd om, bij dreigenden hongersnood, de eenig-mogelijke voorzorgen te nemen, en alle regten af te schaffen; en in gemoede was ik van de onmogelijkheid overtuigd ze daarna immer weêr in te voeren. Misschien heb ik gedwaald, hoewel alles wat sedert gebeurd is mij in die overtuiging versterkt: maar hoe kan ik baatzuchtige oogmerken hebben gekoesterd, terwijl ik den goeden dunk van voormalige vrienden verbeurde, hunnen smaad en verguizing beliep, mijnen post moest opgeven, en bitterder dan al het overige! uw vertrouwen verloor?’ (Zitting van 21 Febr.)
‘Het behouden van ambtsbetrekkingen was niet wat ons bewoog tot het doen dier voorstellen: ik heb geen oogenblik getwijfeld, dat hetzij ze goedgekeurd of verworpen wierden, de val van dit Gouvernement zeker en onvermijdelijk was. Misschien is het ook voor de algemeene belangen dienstig, dat zoodanig de afloop zij. Ik geef toe, dat verlies van vertrouwen bij velen onzer vrienden noodzakelijk gevolg onzer handelwijze was. Wanneer voorstellen worden gedaan, schijnbaar in strijd met de vroegere gedragslijn van ministers, en die op hen de blaam van inconsequentie werpen, is het misschien voor dit rijk en het karakter van staatslieden in het algemeen goed, dat op die voordragt onder zoodanige omstandigheden volge wat

{==722==} {>>pagina-aanduiding<<}
gepaste straf moet schijnen, ontneming van het bewind. Daarom ook beklaag ik mij daarover niet. Ik weet dat aftreding verre verkieslijk is boven aanblijven, zonder van het vertrouwen dezer kamer volkomen zeker te zijn.’ (Zitting van 29 Junij 1846.)

Zoo was Robert Peel: zoodanig is zijn gedrag en denkwijs als staatsman geweest. Van zijn openbaar leven alleen hebben wij gesproken; - zijne huiselijke deugden, zijn kunstzin, zijne liefde voor wetenschap en letteren behooren niet in deze schets. Gewis, ook bij de beschouwing des staatsmans is de herinnering van gewigt die Lord John Russell bijbragt, toen hij van den dood zijns grooten tegenstanders gewaagde: ‘dat een zoo-begaafd man, met alle middelen in zijn bereik om buiten de worstelingen, moeite en zorgen der politieke loopbaan te blijven, - met zin en smaak voor de beoefening van kunst en de stille genietingen der studie, zich evenwel den arbeid en rustelooze inspanning voor de dienst zijns lands liet welgevallen, is een voorbeeld dat in het dankbaar aandenken des volks leven moet.’ Misschien is onder alle weldaden, door Peel aan den staat bewezen, deze nog de uitnemendste, dat hij een nieuw geslacht van werkzame, kundige, vaderlandlievende staatslieden gevormd heeft, die van het lid voor Tamworth ijverige behartiging der algemeene belangen leerden. Een tal hoogst-nuttige verrigtingen, als de hervorming der policie, de herziening der straf-wetgeving, die zijnen naam zullen vereeuwigen, zouden verdienen afzonderlijk te worden beoordeeld. Allen muntten uit door zorgvuldige bewerking, en werden bij de eerste indiening aan het parlement aanstonds gunstig ontvangen: want zij wekten het vermoeden van bedachtzaam overleg. De ontvouwing en verdediging des voorstellers waren door hare zeldzame naauwkeurigheid en detail-kennis wèl-geschikt dien goeden dunk te versterken. - Van het eigenaardige in zijnen spreek-trant hebben wij elders reeds gepoogd eenig denkbeeld te geven: het talent des redenaars was een getrouwe spiegel van het karakter des mans, en volkomen-harmonisch met den aard der onderwerpen, en de vatbaarheid der hoorders. - Anderen mogen de feilen en

{==723==} {>>pagina-aanduiding<<}
dwalingen in den levensloop van dezen merkwaardigen tijdgenoot met welgevallen nagaan, of betreuren dat zijn verstand, zoo traag in het aannemen van nieuwe waarheden en zoo weinig vindingrijk was: - wij hebben van zijne woorden en handelingen genoeg vermeld om onze lezers te doen beseffen, op welke gronden hij den roem van een ‘veilig minister’ bij zijne landgenooten verwierf, en waarom wij gelooven dat nog een later nageslacht met eerbied den naam zal noemen van Sir Robert Peel.

j. heemskerk.






{==724==} {>>pagina-aanduiding<<}

Hollandsche dramatische Poëzij 1.

Twee Tudors, Drama, in Vijf Bedrijven. Door H.J. Schimmel. Amsterdam, W.C. Ippel. 1847.

Joan Woutersz, Drama in Vijf Bedrijven. Door H.J. Schimmel. Amsterdam, W.C. Ippel. 1847.

Gondebald. Dramatiesch Gedicht, door H.J. Schimmel. Amsterdam, W.C. Ippel. 1848.

Giovanni di Procida. Drama in Vijf Bedrijven, door H.J. Schimmel. Amsterdam, W.C. Ippel. 1849.

Oranje en Nederland. Dramatiesch Tafereel, in Een Bedrijf. - Eene Bladzijde uit de Geschiedenis des Vaderlands. - Amsterdam, J.C. Loman, Jr. 1849. Tweede Druk.

‘Vier, vijf stukken in drie jaren,’ zeggen, met een bedenkelijk gezigt, de titels van Schimmel's werken lezende, diegenen onder onze vernuften, welke in den zomer een paar losse versjes schrijven, - voor de almanakken; of des winters eene verhandeling voor de Hollandsche Maatschappij, Felix Meritis, Doctrina en..... het Nut; ‘vier, vijf stukken, het is veel, zeer veel!’ Toegegeven, Mijne Heeren! toegegeven, ook zonder vergelijking met het weinige, waarop uwe vermaardheid berust, waardoor uw roem toeneemt; mits gij ons vergunt er eene enkele opmerking bij te voegen. Het is deze: Schimmel's productiviteit moge aan zijnen leeftijd zijn toe te schrijven, Schimmel's studie zou den uwen eere aandoen. Om zich over de eerste te verbazen, volstaat

{==725==} {>>pagina-aanduiding<<}
het de titels zijner werken te tellen; doch het hoofdschudden houdt op, als men de laatste er in waarderen leert!
‘Giovanni di Procida’ is het vierde drama, tot welks beschouwing wij u uitnoodigen: ‘Il faut juger les écrits d'après leur date’ en daarom laten wij hier vóór alles den aanhef der voorrede volgen, in de laatste maand van 1848 geschreven.
‘Gelukkig wie voor eenige oogenblikken de waereld om hem verlaten en op de wieken der verbeelding het verleden mag inzweven, waar de genius der historie hem zoo veel groots, zoo veel schoons kan doen opmerken; waar hij den rijkdom der gebeurtenissen van het tegenwoordige terug vindt, zonder de krampachtige schokken, de barensweën meê te gevoelen, die de menschheid moet doorstaan, eer zij haar vrucht baart; waar zij zoo menigen kamp ziet voeren, verrassend gelijk aan den strijd, die thans gestreden wordt, zonder dat hij om hem heen de wapens hoort kletteren en de leuze hoort aanheffen der wrijtende partijen; waar hij ideën wedervindt, die de negentiende eeuw voor de hare erkent; ideën, die ook daar de impulziën gaven tot eene omkeering, schoon in beperkter kring; tot een streven naar eenheid door enkelen, misschien boven hun tijd staande, begrepen, en daarom in die periode niet verkregen; tot den geduchten worstelstrijd van een volk, dat zijn kracht, zijne waarde gevoelde, en opstond tegen den tyran, die het in zijne rechten verkortte.
Die ideën meende ik ten minste te hebben mogen opmerken, toen ik een der belangrijkste feiten in de geschiedenis van het Middeleeuwsch Europa gadesloeg - den opstand van het Siciliaansche volk tegen karel van anjou, door de traditie bestempeld met den naam van Siciliaansche Vesper. Het is dan ook uit dit oogpunt, dat ik dit produkt wilde zien beschouwd - het ontwaken van het volk tot het bewustzijn zijner krachten, zich openbarende in den worstelstrijd, aangevangen, niet door inwerking van eenige weinige hoofden, die wel een opstand, nimmer eene omkeering voorbereiden kunnen, maar door de onverdelgbare zucht naar vrijheid, die den mensch van alle eeuwen behoort, schoon ze zich naar de verschillende

{==726==} {>>pagina-aanduiding<<}
toestanden, waarin de mensch zich geplaatst voelt, ook verschillend openbaart.
Dit is het grondidee, dat door mijn werk heenschemeren en in den totaal-indruk moet worden weêrgegeven.’
Eer wij beproeven de behandeling gade te slaan, dienen wij de stof zelve te kennen, en geen onzer lezers heeft er tegen, verbeelden wij ons, het onderwerp door Sismonde de Sismondi in het licht te zien gesteld. Wij schrijven daartoe eene bladzijde over uit zijne ‘Histoire de la Renaissance de la Liberté en Italie, de ses progrès, de sa décadence et de sa chûte,’ en geven in haar eene schoone proeve, hoe het den meester vergund was kort en klaar tevens te zijn.
‘Charles (d'Anjou), qui s'était soumis sans aucune opposition, sans aucune humeur, à l'abaissement d'un parti sur lequel il fondait toutes ses espérances, et à des réconciliations qui détruisaient son influence dans les républiques guelfes, accourut à Viterbo dès qu'il fut instruit de la mort du pape (Nicolas III), bien résolu à ne pas laisser porter un autre de ses ennemis sur la chaise de Saint Pierre; il fit enlever violemment du conclave trois cardinaux, parens de Nicolas III, qu'il regardait comme lui étant contraires; il frappa les autres de terreur, et il obtint enfin d'eux, le 22 Février 1281, l'élection d'un homme qui lui était tout dévoué. C'était un chanoine de Tours, qui prit le nom de Martin IV; celui-ci semblait n'avoir d'autre mission que de seconder l'ambition du roi des Deux-Siciles et de le servir dans ses haines. Non-seulement il ne songeait plus à balancer le pouvoir de ce prince, mais il travaillait à le rendre souverain de toute l'Italie; il lui faisait déférer à Rome la dignité de sénateur, il donnait à des officiers français de Charles le commandement de toutes les provinces de l'Église, il faisait exiler les Gibelins de toutes les cités; il favorisait enfin de toute son autorité le nouveau projet de Charles de s'emparer de l'empire d'Orient. Constantinople avait été enlevée aux Latins le 25 Juillet 1261, et le fils du dernier empereur latin était gendre de Charles d'Anjou. Martin IV excommunia Michel Paléologue, l'empereur grec, qui avaît en vain travaillé à réconcilier les deux Églises. En même temps, dans tous les ports des Deux-
{==727==} {>>pagina-aanduiding<<}
Siciles, se préparait le nouvel armement que Charles voulait conduire en Grèce; les agens 
du roi redoublaient d'insolence, les levées d'argent se faisaient avec plus d'âpreté, les juges s'efforçaient d'imprimer la terreur pour étouffer toute résistance. Mais à la même époque, un noble de Salerne, Jean de Procida, l'ami, le confident et le médecin de Frédéric II et de Manfred, parcourait, déguisé, tantôt les Deux-Siciles, pour ranimer le zèle des Anciens Gibelins et leur haine contre Charles d'Anjou et les Français; tantôt la Grèce et l'Espagne, pour leur susciter des ennemis. Il s'était assuré que Michel Paléologue et Constance, fille de Manfred et femme de D. Pedro, roi d'Aragon, ne laisseraient point périr les Siciliens, si ceux-ci avaient le courage de se soulever contre leurs oppresseurs. Leur assistance fut promise en effet; elle fut même préparée de loin, mais c'était une explosion populaire et instantanée qui devait délivrer la Sicile. Un soldat français l'excita, le 30 Mars 1282, à Palerme, en fouillant indécemment une jeune épouse, qui se rendait à l'église de Montréal, avec l'epoux auquel elle était promise, pour y faire bénir son mariage. L'indignation de ses parens et de ses amis se communiqua de proche en proche, à toute la population de Palerme, avec la rapidité de l'éclair. Dans ce moment les cloches de l'église sonnaient à vêpres; le peuple y répondit par le cri: Aux armes! à mort les Français! De toutes parts ceux-ci furent attaqués avec furie; ceux qui voulurent se défendre furent bientôt accablés par le nombre; les autres qui cherchaient à se cacher, à se faire passer pour Italiens, furent reconnus à leur manière de prononcer ces deux mots, qu'on 
les forçait de répéter: ceci et ciceri (des pois chiches), et aussitôt poignardés. Quatre mille d'entre eux furent en peu d'heures baignés dans leur sang. Toutes les villes de Sicile suivirent l'exemple de Palerme; et les Vêpres Siciliennes renversèrent la tyrannie de Charles d'Anjou et des Guelfes, séparèrent le royaume de Sicile du royaume de Naples, et donnèrent le premier à D. Pedro d'Aragon, comme gendre et héritier de Manfred et de la maison Hohenstauffen.’
Schimmel zelf maakt er ons opmerkzaam op, dat het on-
{==728==} {>>pagina-aanduiding<<}
derwerp reeds vroeger voor het tooneel is behandeld. ‘Er bestaan,’ zegt hij, ‘er bestaan reeds meer andere dramatische produkten, die deze gebeurtenis voorstellen. Ik ken er twee: les Vêpres Siciliennes van casimir de la vigne, en Giovanni da Procida van niccolini; het laatste, dat zoo veel trekken van overeenkomst met het mijne oplevert, heb ik niet leeren kennen voor mijn stuk, op één bedrijf na, voltooid was; het eerste achtte ik voor ons publiek ten eenenmale ongeschikt, en ook, naar mijn oordeel, de moeite eener vertaling onwaardig!’ Al dreigt onze inleiding er geen einde door te nemen, wij, die het onzen dichter bij zijnen eersteling niet ten goede mogten houden, dat hij het wagen durfde, ‘dezelfde situatie over te werken en over te dragen, reeds door groote meesters in tegelijk gelukkiger en treffender licht gesteld,’ wij mogen niet nalaten aan Schimmel de hulde toe te brengen, waarop hij regt heeft, de erkenning, dat hij ditmaal zijne beide voorgangers overtrof. Het zou weinig zijn, wanneer we ter staving van dien lof niets anders hadden aan te voeren, dan dat zijne opvatting de onbevangenste der drie mag heeten - in wien toch zou het opkomen, bij den Hollander de ziekelijke vooringenomenheid te vreezen, waartoe liefde voor zijne landgenooten bij dit onderwerp èn Franschman èn Italiaan vervallen deed? De la Vigne vergoêlijkt euveldaden, - Niccolini verzint afgrijslijkheden, - dat Schimmel geen van beide doet, is zeker zoo hooge verdienste niet. Maar dat hij beproefde in een historisch drama dezelfde gebeurtenis te veraanschouwelijken, in twee treurspelen verfranscht en vergriekscht ten tooneele gevoerd, en er in menig opzigt in slagen mogt, ondanks de veelzijdigheid zijner schepping, hare eenheid te bewaren, en de telkens afwisselende gewaarwordingen tot een 
harmonischen indruk te doen zamensmelten, dat schijnt ons benijdenswaard.
De ‘Vêpres Siciliennes’ van Casimir de la Vigne, het stuk door Schimmel de moeite eener vertaling onwaardig geacht, is schier een type der gebreken van den verouderden vorm. Vergt men bewijzen? Om den wille der eenheid van plaats, wordt de zamenzwering beraadslaagd en beklonken in het paleis, door den Franschen Gouverneur van Sicilië, Roger de Montfort,

{==729==} {>>pagina-aanduiding<<}
bewoond, dat, het viel te voorzien, vroeger aan Jean de Procida heeft behoord. Om den wille der eenheid van tijd, vangt het stuk aan met het krieken van den dag, als Jean de Procida weêr den voorouderlijken drempel overschrijdt, en sluit het in den nacht, die op het luiden der vesperklok volgt, wanneer Roger de Montfort zieltoogt. Om den wille der eenheid van handeling, groept zich het belang om Amélie de Souabe, zuster van Conradin, uit den Huize Hohenstauffen, - Roger de Montfort en Lorédan de Procida beminnen haar om het zeerst. Maar het staat dus met de derde eenheid, zegt ge, niet beter geschapen, dan met de beide anderen; want, is door de zonderlinge schikkingen, om den wil der laatsten, der waarschijnlijkheid geweld aangedaan, de eerste, de hoofdéénheid mist in de ‘Vêpres Siciliennes’ alle waarheid; het geldt hier immers den opstand van een volk tegen vreemde dwingelanden, en niet de tragische ontwikkeling eener medeminnarij? Qui vous le nie? - écoutez! De expositie is op de duizend en eenmaal gebruikte leest geschoeid. In een hedendaagschen historischen roman zouden wij twee ridders te paarde aantreffen, in eene bergachtige landstreek hunnen weg zoekende; hier zijn het Procida, de held van het stuk, en Salviati, zijn onontbeerlijke vertrouwde, die elkaêr in de ochtendschemering ontmoeten, omarmen en hunne eigene historie, ten profijte der toehoorders, eens oververtellen. Wij moeten billijk zijn, Salviati waarschuwt Procida: ‘Laat ons van hier gaan.’ - ‘Ik ben in mijn paleis,’ antwoordt de vogelvrijverklaarde, comme si rien n'était. - ‘Maar Montfort bewoont het,’ herneemt Salviati; ‘hij is de gunsteling van Anjou.’ - ‘Om het even,’ zegt Procida, ‘ik heb mijn zoon hier bescheiden, ik wacht hem af.’ En nu volgt een uitvoerig verslag zijner reizen en zijner 
zamenzweringen, als hadden de wanden geene ooren, en doet Salviati hem op zijne beurt kond, hoe het er in Sicilië uitziet. Il n'y avait point de police dans ce tems là. ‘Maar mijn zoon,’ valt Procida in, ‘mijn zoon,’ die hem wachten laat, ‘mijn zoon, is hij ingelicht?’ - ‘Hij is de gunsteling, de vriend van Montfort,’ herneemt Salviati, ‘van Montfort,’ dien hij als volgt karakteriseert:

{==730==} {>>pagina-aanduiding<<}


Superbe, impétueux, toujours sûr du succès, 
Il éblouit la cour par sa magnificence, 
Pousse la loyauté jusques à l'imprudence; 
Il pourrait immoler, sans frein dans ses désirs, 
Sa vie à son devoir, son devoir aux plaisirs. 
Son premier mouvement loin des bornes l'entraîne; 
Aisément il s'irrite et pardonne sans peine, 
Ne saurait se garder d'un poignard assassin, 
Et croirait l'arrêter en présentant son sein. 


Teregt vraagt Procida: ‘of deze dan de deugden zijn, waarmede zijn zoon opheeft?’ maar met evenveel, neen, met meerder regt, mogen wij den treurspeldichter vragen: ‘of deze dan de dwingeland is, tegen wien geheel een volk opstaat?’ Terwijl hij ons op de laatste natuurlijk het antwoord schuldig blijft, verschijnt ter beantwoording der eerste vraag eindelijk Lorédan de Procida, die zijnen vader in de armen stort, die zich verbaast over het gramme gelaat, waarmede deze hem ontvangt. Het is slechts een kunstje des auteurs, om de auréole chevaleresque, die ons straks begon toe te flikkeren, nog sterker te doen uitkomen. Procida vraagt zijnen zoon op den toon der verontwaardiging, of het waar is, dat een vreemdeling in de halle zijner vaderen gebiedt? Lorédan loochent - niet het feit, maar het licht, waarin hem de zaak werd voorgesteld. Montfort toch is zijn gast, het was niet slechts zijn pligt hem te ontvangen, hij stelt er zelfs eene eere in, dit te hebben gedaan. Wil iemand dien vreemdeling, wil iemand hunne betrekking geheel kennen, zoo zie hij in Montfort niet slechts een dichter, die de provençaalsche lier bespeelt, maar ook den held, die onder den Heiligen Lodewijk de Halve Maan heeft doen tanen, - Lorédan is zijn wapenbroeder, - Lorédan is door Montfort tot ridder geslagen.

procida. 
Vous! 


Een monosylbe kan van schrik doen verstijven, maar de Procida, die dezen uitroep slaakt, wordt niet door den indruk der Siciliaansche kronijken beheerscht; want Lorédan vaart voort hem zijnen vertrouwelijken omgang met de Mont-
{==731==} {>>pagina-aanduiding<<}
fort te schilderen; want Lorédan ziet in het verschiet, op de muren van Byzantium, vast de lauweren groenen, die om beider schedels zullen prijken. En de vader, Jean de Procida, het hoofd der zamenzwering? Hij vraagt zijnen zoon bedaard af, wat hij zich vleit bij dien togt te zullen winnen, zoo de zege hunner banier ongetrouw mogt zijn? - en als deze daarop geantwoord heeft: ‘de eer, de eer, die den Franschen zelfs in het ongeluk niet begeeft,’ dan heeft de Italiaan het geduld, hem in dertig verzen teregt te wijzen, hem in dertig verzen zijne ontrouw aan zijn vaderland, aan de herinneringen van zijn huis onder het oog te brengen, en die dertig verzen te besluiten met de vraag, of het ook reeds zijn geheugen ontgaan is, welke eed hem aan Amélie de Souabe verbindt? ‘Dat zij verre!’ zegt Lorédan, of liever wil hij zeggen - want twee of drie verwenschingen maken hem in onze oogen geen pattern of fidelity; ‘hij blaakt voor haar, maar de prinses verschuift den gelukkigsten dag zijns levens gedurig, zij heeft zoo vele aanbidders, en onder deze de dapperste, de edelmoedigste aller ridders’ - (nous ne sommes plus en Italie, nous sommes en France, nous sommes à Paris!) - ‘Wie dan toch?’ vraagt Procida; maar ge zoudt te vergeefs zoo menig Fransch treurspel hebben gezien, als gij het met hem vragen kondt, als gij in de Montfort niet reeds den medeminnaar hadt genoemd! Een gunsteling van Anjou, die de laatste telg der Hohenstauffen bemint! Het is schier ongelooflijk, maar ook in de onwaarschijnlijkheden il n'y a que le premier pas qui coûte, en op het eerste wonder volgt het tweede: de Montfort maakte 
Lorédan tot zijnen vertrouwde, de Montfort verzocht hem Amélie ter zijner gunste te stemmen! ‘En hij heeft dit aangehoord, stilzwijgend aangehoord?’ vraagt ge. Maar, lieve lezer! indien Lorédan aan Montfort rondborstig zijne betrekking tot de doorluchtige weeze had verklaard, het stuk ware uit geweest, - indien Procida er zich over verbaasde, dat hij dit niet deed, uwe illusie ware gestoord geworden; en er moesten toch nog vier bedrijven volgen op het eerste, dat wij niet eens ten einde toe hebben geanalyseerd, maar welks overige tooneelen gij ons schenkt.
Ondanks al onzen eerbied voor het talent van de la

{==732==} {>>pagina-aanduiding<<}
Vigne moest ons dit protest tegen die conventioneele tragedietheorie, - tegen deze verwrongen voorstelling der historie van het harte, - van al zijne werken schijnt ons de École des Vieillards zijn beste aanbevelingsbrief ter onsterfelijkheid.
Wij slaan volgaarne voor de Giovanni da Procida van Gian Battista Niccolini een anderen toon aan, al wekte onze eerste kennismaking met zijne Muze, door la Polissena (Teatro Classico Italiano Antico e Moderno), weinig sympathie voor het lieve kind. Wie toch zegt het A. Ronna in zijne voorrede voor den lateren tooneelarbeid van Niccolini niet na, dat onze tijd, ons publiek, andere onderwerpen eischt, dan die overafgezaagde tratti o dalla favola o dalla storia antica di cui trattarono tanti e tanti scrittori? Italië zelve is die moede, Italië, dat het haren zangers echter meer dan eenig ander volk ter wereld ten goede mogt houden, zoo zij huiverden onderwerpen uit de nieuwere geschiedenis, uit hare eigene kronijken te behandelen; Italië, dat onder censoren gebukt gaat! Zoo ergens, dáár geldt het woord van da Costa, dat poëzij gevoel, verbeelding en heldenmoed eischt, - zonder den laatsten ontvalt de veder er den vingeren, want iedere waarheid, door het verledene verkondigd, is een verwijt voor het heden, dat den auteur op gevangenis en verbanning kan staan. Uit dit oogpunt beschouwd, is de keuze van een onderwerp als Giovanni da Procida reeds eene verdienste, en heeft het aanheffen van de hymne der vrijheid vast iets vermetels. Wie zoude dan voor Niccolini iets anders dan lof overhebben, waar als zijne schildering heeten mag, hoe de grooten van Sicilië zich het juk des vreemdelings getroosten: ‘de bittere dienstbaarheid is in gewente verkeerd, - geene edele verontwaardiging blaakt hen langer, - in stede van op te staan schreijen zij!’ - welsprekend als ons Procidaas woord schijnt: ‘een volk zweert niet zamen en zonder afspraak verstaan allen elkaêr,’ - weêrgaloos koen als hij zich toont in den kreet: ‘hier heeft nooit vrede geheerscht, er is eeuwige oorlog tusschen den verdrukker en den verdrukte!’ (Atto II, Scena III e Scena V). Wie zoude, 
wij herhalen het, niet gaarne onverdeelde hulde toebrengen aan een talent, dat er even gelukkig in slaagt de gruwelen der Fransche barbaarschheid

{==733==} {>>pagina-aanduiding<<}
huiveringwekkend (Atto IV, Scena II) als de wettigheid der weigering eens volks, overzwaren last te dragen, parabolisch voor te stellen (Atto V, Scena IV), wie zoude het niet, indien.... ach! dat het hinkend paard volgen moet, - indien Procida, de mandes volks, minder door Procida, den vader, ware in de schaduw gesteld! Bij zijn tehuiskomst uit den vreemde vindt hij wel zijne dochter Imelda in het grafgewelf zijner vaderen weder, vindt hij Imelda bij het overschot haars broeders, die als slagtoffer van den Franschen euvelmoed viel, maar die Imelda is de zijne niet meer. Gedurende zijne omzwervingen is zij in het geheim gehuwd, is zij moeder geworden.... en een huisselijk treurspel bedreigt, benadeelt, beheerscht het belang, dat ons de zaak des volks inboezemde en inboezemen moest. Arme Imelda! zij heeft hare hand en haar harte een der vijanden haars vaderlands gegeven; zij is de gemalin geworden van Tancredi, den zoon van Eriberti, die Sicilie voor Charles d'Anjou onderdrukte: ‘un des trois grands officiers de Charles qui gouvernaient l'île: Eribert d'Orléans, vicaire royal; Jean de Saint Remi, justicier de Palerme; et Thomas de Busant, justicier du Val de Noto, dont la vénale partialité, l'avarice et la cruauté faisoient de dignes successeurs de Guillaume l'Etendard, le bourreau des Siciliens;’ zegt Sismondi. Het is verschrikkelijk genoeg en toch nog maar de helft der afgrijsselijkheid: er viel uit de heugenis der grieksche treurspelen nog een gruwel op te delven; en Niccolini heeft ons dien niet gespaard: Tancredi is de zoon van Eriberti en der onteerde gemalin van Procida. Horrible! most horrible! - of hebt gij zin voor de wijsgeerige toespeling, welke er misschien in het verfoeisel der bloedschande schuilt, de veraanschouwelijking der diepten van jammer, waarmede vreemde overheersching een volk bedreigt? Voor ons, wij hadden haar den auteur gaarne geschonken, 
niet in staat als wij ons verklaren de schoonheden eener schepping te genieten, waarbij ons telkens eene huivering door de leden vaart!
Schimmel - het wordt tijd dat wij eindelijk tot zijnen arbeid terugkeeren - Schimmel heeft in zijnen Giovanni di Procida beproefd de vrijheidszucht eens volks te schilderen, en zie hier, welke middelen hij bezigde.

{==734==} {>>pagina-aanduiding<<}

In het Eerste Bedrijf, de Wees getiteld, leeren wij in eene eenvoudige woning te Palermo eene jonkvrouw kennen, Blanca geheeten, voor wie de schoonheid eer stof tot bidden dan tot danken dreigt te worden. Immers, zij is der aanslagen van een aanzienlijk Fransch krijgsman te Termini, waar zij werd opvoed, waar zij hare dagen in gelukkige onafhankelijkheid sleet, vergeefs ontvlugt. Haar getrouwe dienaar Nicolo, die, bij ontstentenis van vader en moeder, haar van kindsbeen af beschermde, heeft, huiswaarts keerende van het kwijten der schatting, den Sicilianen opgelegd, in een der ridders, die op het marktplein van Palermo de hulde der menigte ontvingen, den belager harer onschuld herkend. ‘Arme weeze!’ zijt gij geneigd uit te roepen, en wij zouden het met u doen, als Blanca geen anderen steun had dan dien van haren trouwen Nicolo, als zij niet beminde en weder werd bemind. De dichter, het lijdt geen twijfel, zou dit even sterk hebben doen uitkomen als wij het deden, zou haar, bij Nicolo's jammermare, zich op den man harer keuze hebben doen beroepen, wanneer die Carlo een harer landgenooten ware geweest, indien hij niet tot de dienstmannen van Anjou hadde behoord. In hare eenzaamheid moge zij straks hebben getuigd, dat hij, schoon Provençaal naar het kleed, toch Siciliaan is van harte, tegenover haren getrouwen Nicolo faalt haar de moed zijns te gedenken, nu zij zich verpligt ziet eene nieuwe vlugt te beramen. ‘Dat ik mijne ouderen nog hadde!’ is al wat zij jammert. Eerst als Nicolo daarop herneemt, dat zij de rust der zaligen stoort, door hun haar leed te klagen, terwijl haar nog een vriend rest, die goed en bloed voor haar veil heeft, rolt het vlug van hare lippen: ‘Gij meent mijn Carlo?’ Helaas! een wreeder slag dan de eerste treft haar bij zijn antwoord: ‘Neen,’ zegt Nicolo, ‘neen! want naast uw vervolger heb ik Carlo in ridderlijke rusting te paard gezien, - ware hij thans hier, hoe ik 
hem rekenschap zou vragen van zijn logen uws gelijke te zijn!’ De wensch is naauwelijks geuit, of hij wordt ook vervuld; Carlo treedt binnen, en wie hij wezen moge, zijn toon is in den daarop volgenden twist met Nicolo dien van den meerdere van dezen. Blanca neemt weldra zelve het woord:

{==735==} {>>pagina-aanduiding<<}


Niet langer kan ik zwijgen. 
Geliefde! een lage daad waagt hij u aan te tijgen. 
Een snoode en gruwbre daad, die, waart ge schuldig, mij 
Tot wanhoop drijven zou, misschien tot razernij. 
(kleine pauze.) 
Ik heb geen moeder meer; ik kende nooit mijn vader; 
Maar 'k weet, 't is eerlijk bloed, dat ombruischt in mijn ader. 
Die dienaar leidde mij, en met den bijstand Gods 
Behoedde hij de plant, de grasscheut op de rots. 
Op 't land bij Termini sleet ik tevreden dagen; 
Een needrig erf, een leen, dat door mijn spillemagen, 
Geheven werd van 't rijk, bood woning aan en brood; 
Daar werd ik van het liefst gescheiden door den dood. 
Toch was mij de aard er schoon; elk stervling scheen mijn broeder: 
De menschheid was voor mij mijn dienaar en mijn moeder, 
En 'k had die beiden lief. Mijn droom werd wreed verstoord; 
De stem der laagste drift werd in mijn hof gehoord. 
Een krijgsman waagde 't, mij dien schoonen waan te ontvoeren, 
En met verpesten aâm het heiligste aan te roeren. 
'k Ontvlood zijn vingerdruk, en in Palermoos muur 
Zocht ik de vrede en rust; 'k vond beide in 't zalig uur, 
Dat mij ú naderbracht; door ú mijn Carlo! daalde 
De liefde me in 't gemoed. De vrouw, die ommedwaalde 
Bracht ge aan den mijlpaal, maar zij schonk u ook tot loon 
Wat haar het dierbaarst was - haar hart, haar leven; schoon 
Ook reiner menschenkind voor hooger Godheid kniele, 
Gij werdt mijn Heer op aard, ja de Afgod mijner ziele; 
Toen stierf mijn moeder eerst - haar beeldtenis verdween: 
Want voor een dubble liefde is 't vrouwenhart te kleen. 
Begrijpt gij dan de smart die in mijn boezem woonde, 
Zoo gij mij van u stiet, mijn trouw met ontrouw loonde? 
Begrijpt gij dan den strijd in 't harte van de vrouw, 
(vast en fier) 
Die, zoo ze u haten móést, bij God! ook haten zóú. 
 
carlo. 
 
Mijn Blanca! is 't u ernst? Gij spreekt tot mij.... 
 
blanca fier. 
 
Van scheiden. 
carlo. 
 
Die blik... o gij zijt schoon als bij den blinden Heiden, 

{==736==} {>>pagina-aanduiding<<}

Mevrouw de jachtgodin; maar 't is mijn Blanca niet 
Als 't harte trilt van toorne en 't oog een vuurblik schiet. 
 
(zich tot nicolo wendende) 
 
Knecht! zoo gij de oorzaak zijt. . . 
 
nicolo droog. 
 
Dat zij u goed leert kennen? 
 
blanca. 
 
Men heeft u. . . 
 
carlo. 
 
't Is die slaaf. . . 
 
blanca. 
 
De markt in 't rond zien rennen, 
In vorstlijk prachtgewaad; en zoo dit waarheid zij, 
Waart gij mijn Carlo nooit. 
 
hevig. 
 
Bedrogen hadt ge mij! 
 
carlo. 
(luid) 
 
Neen, neen. 


De ontkenning is flaauw genoeg, maar als nu Blanca verhaalt, dat zij hem ontvlugten zoude, zoo hij inderdaad het marktplein was rondgereden met haar vervolger aan zijne regterhand, en daarop Carlo tegen Nicolo in drift ontsteekt, dan geeft de volkshaat, die deze ook tegen Blanca's minnaar bot viert, den Provençaal een middel ter afleiding aan de hand. Hij dreigt Nicolo gevangen te nemen, de jonkvrouw komt tusschen beide, maar om fluks andermaal hare vraag te herhalen. Carlo zweert, dat hij haar eerlijk, dat hij haar trouw bemint; op het marktplein is hij, ja, geweest, maar als hoofdman der wapenknechten van Herbert van Orleans, en niet op een melkwit ros of in stalen rusting! En, al kleurt een blos zijne wangen hoog, wanneer hij er bijvoegt, dat hij haren vervolger niet kent, maar er dezen eens met zijn bloed voor zal doen boeten, Blanca gelooft hem, gelooft

{==737==} {>>pagina-aanduiding<<}
hem zoo gaarne. ‘Wat beschermt mij tegen dien vreesselijke?’ vraagt ze, en het antwoord des minnaars is gereed: ‘De vlugt op een erf, dat hem in het Gouden Dal behoort; hij waakt voor haar!’ Nicolo geeft Blanca geen tijd er hare meening over te zeggen; smadelijk verdenkt hij Carlo's opzet; behoeven wij er bij te voegen, dat, als de Provençaal daarop zijne dagge trekt, de jonkvrouw andermaal tusschen beide komt en dezen in de armen stort. Het leed immers geen twijfel meer, dat zij hem lief had! Doch zou dit overbodig zijn geweest, tien tegen één, dat niemand onzer lezers in het paukgeschal, dat zich onder het uitspreken der laatste regels van verre hooren deed, de verrassing vermoedde, die hem beidt. Een heraut leest onder het venster der woning van Blanca een bevelschrift van Herbert van Orleans voor, waarbij deze een prijs uitlooft aan elk, die den vogelvrijverklaarden Jan van Procida, voor veertien jaren Sicilië ontvlugt, maar thans, zoo het gerucht wil, vermomd teruggekeerd, aan hem uitlevert, waarbij deze elk, die Jan van Procida schuilplaats, woning of bijstand verleent, met de straffe des doods bedreigt! Het is een gelukkige greep, want niet enkel worden tijd en toestand er het publiek volkomen duidelijk door, maar ook de drie personen, die de afkondiging stilzwijgend aanhoorden, komen sterker uit, als zij in gebaar en gesprek den ontvangen indruk verraden of lucht geven. Nicolo wringt de handen, Blanca is verontwaardigd, Carlo verbaast er zich over, dat zij deernis met den oproerling gevoelen kan. Een eenvoudig: ‘Heer! ik heb dien naam met eerbied leeren uitspreken!’ - de woorden, waarmede zij begint Carlo te antwoorden, - doet treffender werking, dan de tien of twaalf verzen, welke er nog op volgen, en die besloten worden met de antithese:

Anjou doemt hem ter dood en ik, ik bid voor hem. 


Carlo legt haar dan ook het stilzwijgen op - dewijl hij als dienstman van Anjou zulke taal niet mag aanhooren; maar Nicolo, die straks de handen wrong, Nicolo, waar blijft hij? Ziet gij hem dan niet eensklaps van het venster op Carlo toeschieten, om hem te smeeken: ‘om Gods wil!

{==738==} {>>pagina-aanduiding<<}
red dien man!’ Ziet gij hem niet, bij Carlo's glimlachen om zijne bede, wanhopig de deur uitsnellen? - een te zeer in het oog vallend gedrag, om niet bij Carlo het vermoeden te wekken, dat hij meer dan hij zegt van Procida weet.
‘Mogt Anjou dien man genade schenken, mogt gij bij uwen Heer zijne voorspraak willen zijn!’ smeekt Blanca Carlo op hare beurt, zoodra Nicolo hen alleen heeft gelaten; maar de dichter gevoelde te regt, dat wij aan de verliefdheid van zijnen held zouden twijfelen, zoo hij nu der politiek niet voor goed haar afscheid gaf. Zie hier Carlo's antwoord:

Niets verder van dien man; 
Van krijgsleus of van twist, dien ik niet slissen kan. 
Laat me in uw schoot gewiegd van moeite en zorg verpoozen; 
Ik voel' de dorens niet, bij 't plukken van de rozen. 
Wat is 't voor 't minnend paar, of Guelf of Gibellijn, 
Of Stauffen of Anjou, Sicieljes meesters zijn; 
Wat deert der teedre vrouw het wrijten der partijen; 
Zij zie den ménsch alleen in slaven en in vrijen. 
Haar leven zij genot, en min gestoord dan thands, 
Een schoone droom in d' arm des aangebeden mans. 
 
blanca met vonkelend oog. 
 
Gij schat de vrouw wel laag; haar plichten zijn veelvuldig. 
Niet immer is ze zwak, en buigt ze zich geduldig. 
Niet slechts den echtgenoot heeft zij haar trouw verpand, 
Ze ontving een naam van hem en van haar vaderland: 
Den bergtop waar 't op hupt, bemint het arendskieken. 
Ja, ik noem Solon wijs, den Keizer van de Grieken, 
Zoo als een monnik zeide, een vriend van Corradijn, 
Geen leenman in zijn rijk mocht kleur-partijloos zijn. 
En mij ontzegt gij 't recht. 'k Zou niet van toorne gloeien 
Bij 't kermen van de ellend, bij 't ramlen van de boeien? 
Genieten zou de vrouw, bij 't dreigen van Gods straf? - 
Een feestzang bij een lijk, een hoogtijd op een graf! 
Neen, riep de banklok 't volk: ten heilgen strijd! te wapen! 
Dan gespte ik 't krijgrental de stormkap op de slapen. 
 
carlo schertsend. 
 
'k Bewonder Blancaas moed: maar nimmer toon' ze mij. . . 

{==739==} {>>pagina-aanduiding<<}

blanca. 
 
Scherts niet... ik haat Anjou, Sicieljes vijand... 
 
carlo. 
 
Gij? 
 
(De klok slaat één uur.) 
 
De vesper luidde reeds: ik moet u thands verlaten. 
Gij haat Anjou... ook mij? 
 
blanca. 
 
Ik zou u kúnnen haten, 
Wanneer... keer ras te rug: blijf steeds uw Blanca trouw, 
En drijf geen gruwzaam spel met... met... het hart der vrouw. 
 
carlo. 
 
Vaarwel, in 't gouden dal, zie ik u morgen weder, 
Mijn dienaar wordt uw gids. Een engel dale neder, 
En hoede uw reine spond. 
haar kussende. 
 
Denk in den droom aan mij. 
 
blanca. 
 
Vaarwel.... 


En Carlo verlaat de woning zijner Blanca, om een oogenblik later echter andermaal haren drempel te overschrijden, doch niet, zoo als ge u misschien verbeeldt, louter om harentwil. Neen, naauwelijks op straat gekomen, heeft hij een monnik door drie krijgsknechten zien overvallen, is hij, in ridderlijke opwelling, den eerste natuurlijk ter hulp gesneld, en heeft hij hem bevrijd. ‘Wie zijt ge?’ vraagt de monnik zijnen redder: ‘Provençaal!’ is 't antwoord. ‘Daar hebt ge mijn krusifiks,’ zegt de geestelijke, ‘als ge geen dank wilt, 't komt u misschien te stade,’ en Carlo is verdwenen eer Blanca en Nicolo den monnik ontvangen, en hem voor dien nacht gastvrijheid verleenen.
Die monnik - is niet wat hij schijnt! - Zoodra hij Blanca gewaar werd, is hij teruggedeinsd, heeft hij uitgeroepen: ‘mijne Landolfina!’ en echter, zich eensklaps herstellende, heeft hij door twee of drie vragen, beide de Jonkvrouw

{==740==} {>>pagina-aanduiding<<}
en haren dienaar, een soort van staatkundig verhoor doen ondergaan. Hij keert tot zijn geestelijk karakter terug, en beveelt Blanca, eer zij zich ter ruste begeeft, in de hoede van San Michel van Gargan; maar naauwelijks is zij verdwenen, of hij legt de hand op den schouder van haren dienaar en zegt met zoo zeer veranderde stem tot dezen: ‘Waak, Nicolo!’ dat de getrouwe onder den invloed der dubbele verrassing van dien toon, en van de bekendheid zijns naams, uitroept: ‘Wie spreekt?’ Het antwoord is op nieuw raadselachtig en leidt slechts tot verdere vragen van den monnik, welke in die mate Nicolo's achterdocht wekken, dat hij er eerst den doodsangst door ten prooi wordt, dat hij vervolgens, uit zijnen wanhoop moed scheppende, naar de knods grijpt, en den gewaande geestelijke te lijf wil.... Maar die man is verstandelijk zijn meerdere, en als hij Nicolo's drift heeft gesust, en den blik naar het vertrek wendt, waarin Blanca ter ruste is gegaan, dan mijmert hij luide, - maar wij schrijven het schoone slot van het eerste bedrijf liever voor u af, dan het in ons verslag te verminken. Hij zegt, herhalen wij, naar het slaapvertrek der Jonkvrouw starende:

De moeder van dat kind moet Landolfina heten, 
Ze stierf bij Termini. 
 
nicolo, verpletterd. 
 
Man! weet ge 't door Gods gunst, 
Door hulp der moedermaagd, of wel door zwarte kunst? 
 
de monnik. 
 
Bedaar. 
 
nicolo mompelend de knots opnemende. 
 
't Is noodig dat hij sterft; te groot vertrouwen 
Waar' waanzin. . . 
 
de monnik. 
 
Werp haar weg. Laat me u in 't aanzicht schouwen. 
Gij zijt wel die ik zoek. 
 
(hij trekt de kap weg; zijn gelaat vertoont een breed lidteeken over voorhoofd en wang; de trekken zijn scherp: de kleur van het aangezicht bruin.) 

{==741==} {>>pagina-aanduiding<<}

Herkent ge mij nu? 
 
nicolo. 
 
Neen. 
 
de monnik. 
 
Vermocht de Yataghan van Moor en Saraceen, 
De gloed der zon zóó veel, de ballingschap, het lijden? 
 
nicolo. 
 
Gij zijt dus?. . . 
 
de monnik laat hem een zegelring zien. 
 
Zie. 
 
nicolo voor hem nederknielend en zijne handen vattend. 
 
Mijn Heer... en ú wilde ik bestrijden, 
En ú herkende ik niet. 
 
de monnik, hem strak aanstarende, fluisterend. 
 
Spreek Nicolo! dier vrouw 
Hebt gij toch niets bekend. . .? 
 
nicolo. 
 
Heer! 'k bleef mijn eed getrouw. 


Indien wij verzekerden in dit eerste der vijf tafereelen, in welke Schimmel ons zijn ‘Giovanni di Procida’ veraanschouwelijkte, alles onvoorwaardelijk fraai te vinden, wat zou de dichter, wat zou de kunst er bij winnen? Een oogenblik streeling zijner ijdelheid misschien; maar neen, hij waardeert de helderheid van zijn hoofd te hoog, om het door zoo onhandig toegezwaaiden wierook te laten bedwelmen. En de kunst? Zie, wij zijn niet verwaand genoeg om te gelooven, dat het onzer ijverigste pogingen gegeven zal zijn, haar met verbazende vlugt verder te brengen; maar ook enkele schreden voorwaarts hebben hare verdienste, en de mindere mag

{==742==} {>>pagina-aanduiding<<}
er zich toe aangorden in een land, dat zoo menig meerdere de handen loom en ledig in den schoot leggen ziet ! - Louter bewondering, auteur en publiek gelijkelijk verbijsterende, wie walgt er niet van? - maar blootlegging van op beginselen berustende overtuiging, hoe hare bestrijding ons op onze beurt leeren doet! En daarom - au risque van andermaal lang te zijn in de oogen van den korten en krachtigen Burlage (Aurora, Jaarg. 1851.) - daarom beginnen wij weder met onze aanmerkingen.
Het eerste bedrijf is ‘de Wees’ getiteld, en om volkomen onpartijdig te zijn, hebben wij de Jonkvrouw zelve voor u doen spreken, èn over hare gehechtheid aan den grond harer geboorte, èn over hare eerste, zoo wij haar wèl beoordeelen, éénige liefde; wat dunkt u, was haar toon even waar als warm? Wij worden ondersteld, met haar aan den avond der dertiende eeuw, in een der katholijkste landen ter wereld te leven; doch kondt gij het u inderdaad verbeelden, bij zoo menig politisch en philosophisch anachronisme? en, ergst van alles, hinderde het u niet, dat de dichter, bij de bruine dochter van Sicilië, de liefde uit het hart in het hoofd verplaatste, als had hij haar met een blonde telg van Germanië verward? Hoe gaarne hadden wij haar wat meer zinnelijkheid, voor wat minder redenering, ten goede gehouden. Eene eerste liefde, ontloken in schaâuw ‘van het eerbiedwaardig porfijren grafgesteente der oude koningsrij,’ had liefelijker kunnen geuren! Er is zelfs van het uiterlijk-godsdienstige geen partij getrokken, dat hier zoo veel gelegenheid ter schildering gaf, gezwegen van het innerlijk, waarmeê de dichter moet weten te woekeren. ‘Is het genoeg gegispt?’ Voor ditmaal ja, schoon niet te streng, vooral dewijl ons zoo veel te prijzen overblijft. Of kent gij vele expositiën, die in frischheid, volledigheid, en belangwekkend - och, geef ons een anderen uitgang, voor dat derde leelijke heid - halen mogen? Niet slechts is de toestand verklaard, niet slechts zijn de hoofdpersonen in Blanca, in Carlo en in den gewaanden Monnik opgevoerd; maar ge begrijpt de worsteling tusschen verdrukkers en verdrukten, maar ge voorziet de wolken, welke er aan den hemel van de Jonkvrouw en den Ridder zullen opkomen, maar in dien Franciscaner hebt gij Giovanni di

{==743==} {>>pagina-aanduiding<<}
Procida begroet, - bravo, Schimmel! bravo, van ganscher harte!
Het tweede bedrijf brengt ons over in ‘het Gouden Dal’, doch als ge u daarom vleit met eene voortzetting van den roman van Carlo en Blanca, bedriegt gij u, liever nog, hebt gij den dichter weinig begrepen, die, al gebood de voorzigtigheid hem de eerste voorstelling binnen engen kring te beperken, thans behoefts heeft aan uitbreiding zijner grenzen, ten einde het volk worde veraanschouwelijkt. Wij zien het dan ook, bij het opgaan der gordijn, aan dubbelen jammer ter prooi: het is verpligt eene burgt te bouwen, - ten einde de vreemdeling het te veiliger beheersche; het wordt gekneveld door den franschen pachtgaarder, - die voor ieder uitstel honderdvoude rente vergt. Schimmel heeft zich studie getroost om zijn stuk, in de teekening der verhouding van Karel van Anjou tot de bewoners zijner domeinen, in de munten dier dagen enz., locale, historische kleur te geven; en die studie is hem dankbaar geweest, want onze oorspronkelijke tooneellitteratuur heeft nog weinig zoo getrouwe schetsen van een gegeven toestand uit de middeleeuwen geleverd. Ongezocht biedt het tafereel dier afpersingen gelegenheid, een tweeden karaktertrek, waardoor de Franschen zich bij de Sicilianen zoo gehaat maakten, hunne wulpschheid aan het licht te brengen. Tomaso, een der landbouwers, niet in staat zijne schatting ten volle te kwijten, wordt bedreigd zich van het erf te zien wegjagen, waarop hij jaren lang het brood voor zijn gezin won. ‘Heb medelijden, heer!’ roept hij in zijne radeloosheid den pachtgaarder Drouët toe, ‘zoo niet met mij, dan met mijn kind!’ Ontuchtig slaat deze de hand aan de deerne: ‘haar loon zal de schuld harer ouders kwijten,’ zegt hij; en Tomaso moge verklaren, dat hij, liever dan haar prijs te geven, in de gevangenis gaat, Drouët dreigt haar mede te voeren.
‘Waag het niet,’ klinkt het uit de verte, klinkt het uit eene kapel, waarin voor de beeldtenis der Moedermaagd een flaauw waslicht brandt; ‘waag het niet!’ en de man, die dezen kreet slaakt, is... een krankzinnige, maar die bij het landvolk hoog staat aangeschreven, dewijl hij velerlei leed heeft doorgestaan, dewijl de heugenis van Sicilië's glorierijk

{==744==} {>>pagina-aanduiding<<}
verleden hem bijgebleven is. Pietro, zoo heet de ongelukkige, zou in andere omstandigheden de improvisatore der streek zijn geworden, ‘de vlugheid zijner bewegingen, de prikkelbaarheid van zijn gevoel,’ zijn er borg voor; maar de wederspoed schijnt hem in hoofd en hart wonden te hebben geslagen, die kwalijk heelen; iedere zijner voorstellingen heeft voortaan iets verwards. Gij gevoelt dus, dat zijne krankzinnigheid niets gemeens heeft met ‘de schuimende lippen, gebalde vuisten en vonkelende oogen’ der melodramatische onzer dagen; gij gevoelt tevens, welk een zwaren eisch de dichter aan zijn talent deed, toen hij haar waar trachtte weêr te geven. Hij schijnt ons volkomen geslaagd in de eerste woorden, die hij hem spreken deed. Er is al de koenheid, al de kracht eener edele natuur in den weêrstand, dien hij het geweld durft bieden, en helaas! dat wij het er bij moeten voegen, Pietro moet wel krankzinnig zijn, om zich te durven vleijen, dat zijn beter beginsel de zege behalen zal. Drouët denkt er niet aan: hij wil hem doen boeijen, hij wil hem weg laten voeren; maar de landlieden, waaronder onze bekende Nicolo aan hun hoofd, verzetten er zich tegen. Onder het geschil merkt de laatste op, dat de geest van Pietro vaardig schijnt te worden, - wij hebben weinig met onze uitdrukking op, maar zouden haar toch niet willen ruilen voor de woorden, welke de auteur op Nicoli's lippen legt; zij belooft bij het gros onzer tooneelspelers alles behalve den boven beschreven waanzin.

nicolo. 
 
Hem schijnt iets wedervaren, 
Dat soms hem aanhitst, 't oog doet vonklen, en de hairen 
Te berge rijzen. 
 
(pietro, die een poos onbewegelijk gestaan heeft, wenkt.) 
 
giuseppe en tomaso. 
 
Hij wil spreken. 
 
pietro tot drouet. 
 
Provençaal! 
Hoor thands naar Pietroos woord. 

{==745==} {>>pagina-aanduiding<<}

tomaso tot de omstanders. 
 
Stil, luistert naar 't verhaal. 
 
giuseppe. 
 
't Is uit den gouden tijd. 
 
pietro. 
 
Dat niemand dit verwachte. 
'k Zweef wel 't verleden in op vleuglen der gedachte, 
Maar... of de ontstelde geest de erinring mij verbiedt! 
Neen, neen, het is háár beeld, dat Pietro voor zich ziet. 
 
zijn blik wordt vuriger; zijn gebaren levendiger; hij heft het hoofd als begeesterd omhoog. 
 
Zij was mijn gade; schoon, als de Englen in den Hoogen; 
'k Las liefde uit elken blik dier donker gloeiende oogen, 
Beschaauwd door 't wimprenpaar van glinstrend ravenzwart, 
Wen ik in 't lustprieel haar klemmende aan het hart 
Door 't smetteloos albast van d'arm ten deele omvangen, 
Mocht droomen van genot, mocht zwijmen van verlangen; 
Gewiegeld op het groen met d' ambergeur bevracht 
Dien 't windtijen had geschaakt en blijde ons overbracht. 
 
kleine pauze; toonnuance. 
 
In Val di Demona doorleefde ik schoone dagen. 
'k Had bij het vruchtbaar dal, mijn woning opgeslagen 
Aan Mon-Gibelloos voet; gij kent zijn krater wel, 
Die rook en vlammen spuwt - de reuzenpoort der hel? 
Soms dreunde en schokte 't huis en dreigde met zijn wrakken; 
't Citroenbosch schudde en boog zijn rijkbeladen takken, 
De vloed schuimde uit zijn boord en keerde eensklaps zijn vaart, 
Bij 't rommelend gebrul in 't ingewand der aard. 
Had ik Gods wil verstaan, zoo zichtbaar mij gebleken! 
De aard golfde en wierp mij af; 'k bleef blind voor t' onheilsteeken; 
Het berggevaarte schudde en loeide: ‘stervling! vlied’ 
Bij 't scheuren van zijn schoot - en ik, ik hoorde niet. 
Eens. . ., eens kuste ik mijn gâ vaarwel voor luttel uren. 
'k Wierp me op den rappen hengst: de burchten der geburen 
Ontvloden aan mijn blik; ik rende pijlsnel voort, 
En 't schoon Catania ontving mij in haar poort. 
Ik keerde... sneller nog de ruimte doorgevlogen, 

{==746==} {>>pagina-aanduiding<<}

Ontwaar ik reeds de gaard, en met de starende oogen 
Dring ik de bloemheg door, zoek ik de dierbre plaats 
Waar de Aloë ontluikt ter zijde des Granaats. 
Ik ijl... ik nader 't huis... Mij dringt een kreet in de ooren, 
De scherts, de lach eens mans: 't zweet rookt mij door de poren, 
't Hart zwelt tot berstens toe, de bloedstroom deint en keert, 
 
gesmoord. 
 
Zij bukte voor 't geweld, mijn gade was onteerd! 
Hij bedekt zich het gelaat met de handen. Pauze. 
 
tomaso. 
 
En gij, gij wreekte u niet. 
 
pietro, met een wilden lach. 
 
Ik heb mij goed gewroken! 
 
giuseppe. 
 
Gij hebt hem tot aan 't hecht de dagge in 't hart gestooten? 
 
pietro. 
 
Neen... hij werd goed bewaakt, door speerknecht en kuras; 
'k Vermeed den worstelstrijd, zoolang hij nutloos was. 
Ik zweeg... ik kropte 't wee,... de lammergier in boeien! 
 
(de hand aan het voorhoofd brengende.) 
 
't Joeg mij de koorts in 't brein, die altoos daar bleef gloeien. 
Eens... 'k weet niet wat mij dreef... nog ijs ik bij 't verhaal, 
Breng ik mijn klepper voor. Ik werp mij in het zaal, 
Ik spoor het ros ten draf... ten bergtop ment de teugel, 
Nooit streek er de adelaar den moêgeklepten vleugel: 
Voort ren ik in galop, dwars over struik en steen, 
En over stuivende asch of lavabedding heen. 
'k Beklim den hoogsten top - ik hoor den donder grommen; 
De krater ziedt en schuimt en braakt de vuurkolommen 
Opdwarlende in de lucht - 't was of de reus zijn long 
Stuiptrekkende in de kramp zich uit den gorgel wrong. 
Daar staat een man - hij is 't... alleen... mijn tochten gieren! 
'k Plof hem in d'afgrond neer... ik staar... ik hoor een gil... 
Het botsen van het rif... en toen was alles stil. 
 
drouet, half luid. 
 
Afgrijslijk! welk een wraak! 

{==747==} {>>pagina-aanduiding<<}

tomaso. 
 
En wie dorst haar verleiden? 
 
met beteekenis. 
pietro. 
 
Een Provençaal, mijn vriend! 
 
tomaso, op drouet wijzende. 
 
En hij, hij wil mij scheiden 
Van haar! De Provençaal zou haar onteeren... Neen, 
 
tot zijn kind. 
 
Ik zag u liever dood. 


We zijn met Pietro in Sicilië, het lijdt geen twijfel; maar heeft de dichter voor zijn tafereel van die natuur partij getrokken met de soberheid, waardoor zij dienstbaar had kunnen worden aan zijn doel, of heeft zij op zijn onderwerp een overwegenden en dus schadelijken invloed uitgeoefend? Het laatste schijnt ons onloochenbaar het geval te zijn; gij hebt immers den vuurspuwenden berg veel duidelijker gezien dan den verfoeijelijken onteerder? En is dit voor ons onwaar, hoe veel onnatuurlijker mag dergelijke voorstelling heeten, voor toehoorders, die allen de Aetna van kindsbeen kenden, en wie de zoogenoemde pracht van beschrijving dus in dubbelen zin onuitstaanbaar moest zijn? Het is hier de plaats niet breedvoerig de gissing te staven, dat de onbepaaldheid van Schimmel's gevoelen, wanneer die gruwel voorviel, hem tot de onbestemdheid der voorstelling verleidde; wanneer wij Niccolini het regt hebben laten weêrvaren, dat er ook in de latere kunstschepping geen gelukkiger gebruik van werd gemaakt dan in de zijne, heeft de billijkheid haar eisch en mogen wij verder gaan.
Het overige van het tweede tafereel is volkomen in staat, den ongunstigen indruk van dit tooneel uit te wisschen, want niet slechts vervangt afwisselend bedrijf het te lang verhaal; maar ook de handeling is, eer de gordijn valt, een beslissenden stap gevorderd. Als het landvolk, onder den indruk van de klagt des krankzinnigen, zich verstout tot verzet tegen de bevelen van den pachtgaarder, verschijnt Blanca op het

{==748==} {>>pagina-aanduiding<<}
tooneel, en wil zij den twist slechten door den achterstalligen cijns voor Tomaso te kwijten. ‘Wat is de hoofdsom, heer!’ vraagt zij, en naauwelijks heeft Drouët geantwoord: ‘Een kus’, en hare hand gegrepen, of Nicolo trekt zijn dagge, met de kernige verklaring: ‘De boete twee duim staal.’ Drouët waggelt, - ‘de Graaf de l'Estendart, en de Landvoogd!’ roept men uit de verte, en onder den algemeenen schrik is alleen Pietro zich zelven genoeg meester, om Blanca ter schuilplaats de kapel aan te wijzen, om Nicolo te gebieden, over het meer de vlugt te nemen, en de klagt des krankzinnigen in Val di Demona te verkondigen, - Drouët, het vereischt schier geene aanstipping, vindt bij het landvolk te weinig sympathie, om dezen te verhinderen.
Guillaume de l'Estendart, met zwarte kool in de geschiedenis van Sicilië geteekend, als de verwoester van Augusta, verschijnt onmiddelijk aan de zijde van Herbert van Orleans, den jeugdigen vertegenwoordiger van Karel van Anjou, als Vicaris-Generaal. Er is meesterlijke individualisatie in de karakteristiek der drieërlei verdrukkers van het arme eiland, Herbert, de l'Estendart en Drouët, de ligtzinnige, de wreedaardige, de schraapzuchtige. Er is menschenkennis in de waardering der ondeugden van de beide eersten; terwijl de pachtgaarder geheel in zijne gemeenheid ondergaat, wordt der dapperheid van den Aanvoerder van 's Konings Wapenen regt gedaan, en blijkt Orleans vatbaar voor de opwellingen van edelmoed - die slechts te vlugtig, te voorbijgaande zijn. Wij hebben de wijze, waarop Pietro's karakter zich tegenover hen ontwikkelt, slechts te prijzen: de nevelen der krankzinnigheid verdunnen zich voor den lichtkrans van zedelijke grootheid, allengs om zijne slapen blinkende; hij moge de l'Estendart hebben beleedigd, Herbert trekt zijne partij. Wij zeiden het echter reeds, de betere aandoeningen zijn bij den laatsten slechts eene morgenwolk, ze blijken in zijn gemoed maar een vroeg komende dauw, die weêr henengaat. Naauwelijks met l'Estendart op den voorgrond getreden, verwijt deze hem den hoon, dien hij hem aandeed, of Orleans verdedigt - niet wat hij straks regt achtte; maar beweert - dat het slavenvolk te laf is om het te vreezen. ‘Het zal u te laat berouwen,’ herneemt de l'Estendart, ‘dat gij de toomen niet slechts vierdet, maar

{==749==} {>>pagina-aanduiding<<}
glippen liet. Ten bewijze: Een week geleden, heb ik u verzocht regt te doen; een Provençaal, gij weet het, had twist met een dezer slaven; toen de ridder het zwaard trok, schoot een monnik toe en stiet hem neêr; men vervolgde hem, hij ontkwam het door de hulp van een vreemde, die gevonden, die gestraft zou zijn, hadt gij het onderzoek niet verboden.’ - ‘Al weêr het oude verhaal,’ antwoordt Herbert; ‘welnu, wilt gij weten, wie die vreemdeling was? Niemand anders dan ik zelf,- drie tegen één, was dat ridderlijk?’ Doch wij mogen niet voortgaan, dus, ondanks onze uitvoerigheid, het werk te verminken; lees zelf, hoe Guillaume de l'Estendart gebruik van die mededeeling weet te maken. Hij brengt den koning, hij brengt de verloofde van Herbert, Beatrix van Beaupré, in het spel: de eerste moge regten, of de landvoogd om den wille des ridders zijn pligt mogt vergeten, - de laatste, beslisse of zij met die avontuurlijke togten haars minnaars is gediend. Vergeefs gevoelt Herbert, dat hij op het punt van liefde hooger staat dan Guillaume de l'Estendart, que c'est aprês tout le diable qui lui prêche morale, - met al de overmagt der boosheid die verleerd heeft te blozen, doet deze zich eerst op zijne eigene bekende wulpschheid te goed, door den dood zijner gade niet slechts natuurlijk, neen, ook door hare vroegere ontrouw geregtvaardigd; maar houdt hij vervolgens den jeugdigen Herbert voor oogen, hoe deze rang, vermogen, de landvoogdij zelve, in de waagschaal stelt, door ontrouw aan haar, door wie hij alles geworden is, die hij koos - uit belang! Orleans worstelt, Orleans wankelt, en eer het bedrijf ten einde is gespeeld, is Orleans bezweken, en Blanca in de magt gevallen van Guillaume de l'Estendart, die haar met den uitroep: ‘de roos van Termini’ begroet.
Wij zeiden, dat de handeling een beslissenden stap vorderde, en we zijn er het laatste bewijs van schuldig, - Piëtro heeft den gruwel aan moeten zien, Pietro is in tranen uitgebarsten, maar zich vermannende, rijst hij op, en besluit het bedrijf, met den Sicilianen in geestvervoering toe te roepen:

De dag der vrijheid daagt... waakt allen, waakt met mij. 



{==750==} {>>pagina-aanduiding<<}

Volgaarne zouden wij voortgaan even uitvoerig van de drie overige bedrijven verslag te doen, maar de grenzen, dezer bijdrage aangewezen, veroorloven het niet. Het derde bedrijf, de Ridderzaal geheeten, doet in een paar fiksche tooneelen de heerschzucht van de l'Estendart en de schraapzucht van Drouët treffend tegen elkander uitkomen. In het volgende treedt Herbert van Orleans met Beatrix van Beaupré op; hoe kort hun gesprek zij, het volstaat om den indruk te geven, dat zij hem meer bemint dan hij haar. Het vierde en vijfde worden besteed, om, volgens het doel des dichters in dit bedrijf, de verdrukking des volks in zijne edelen te schetsen, in tegenstelling der eerste schetsen van het vorige tafereel, welke ons een blik op het lijden der dorpers vergunden. Wij gelooven deze even wèl geslaagd te mogen noemen, als de vroegere, - geen wonder, daar Schimmel niet minder studie aan tijd en toestanden besteedde. Bij de vertooning moge zij niet scherp in het oog vallen, het is pligt haar bij de lezing gemoedelijk te waarderen, - niet enkel valt het haar dank te weten, dat het oordeel later het genot des oogenbliks niet wraakt, het verklaart, het wettigt dit. Maar genoeg, - als met het vierde tooneel de taak des Landvoogds schijnt afgeloopen, dan vraagt, dan verwerft zich, ondanks zijne weigering, een dorper gehoor, - het is niemand anders dan Pietro, die Guillaume de l'Estendart van den roof der roos van Termini beschuldigt, die regt, die wrake eischt. Er is een schoone climax in de ontwikkeling van den zedelijken moed diens mans, die Beatrix onwillekeurig met vreeze vervult, die Herbert zijns ondanks tot bewondering noopt. Guillaume de l'Estendart heeft het hart niet de tegenwoordigheid dier vrouw op het slot te ontkennen, maar hij beweert, dat zij hem goedschiks is gevolgd, dat zij verlangde met hem te gaan. Pietro tracht het naauw te weêrspreken, of Blanca zelve logenstraft de lage uitvlugt. ‘Carlo! Carlo! help mij!’ 
klinkt het uit de gangen; zij stuift binnen; Herbert wordt doodsbleek van schrik.

blanca. 
 
tot de ridders. herbert ziende. 
Beschermt mij... Carlo!... Help. 

{==751==} {>>pagina-aanduiding<<}

herbert, verpletterd. 
 
Die vrouw! 
 
pietro. 
 
Ik zie u weder! 
 
blanca. 
 
herbert strak aanstarende. beatrix bemerkende, angstig. 
Kent gij uw Blanca niet? Maar wie, wie zit daar neder? 
 
beatrix, herbert scherp gadeslaande. 
 
Het brein dier vrouw is krank... Niet waar Herbert? 
 
herbert. 
 
Ik vrees 't. 
 
beatrix, wrevelig. 
 
'k Heb meêlij met die vrouw, maar zij verstoort het feest. 
 
blanca. 
met strakken blik. 
Herbert! 
 
zij staat als wezenloos, haar boezem zwoegt. 
 
pietro, hare hand vattende. 
 
Rampzaal'ge! zoek een schuilplaats aan mijn boezem, 
Bij 't naadren van d' orkaan... Verschrompeld is de bloesem 
Haars levens! 
tot beatrix. 
't Brein is niet gekrenkt, Mejonkvrouw. Ik 
Vermoed de waarheid. 
 
blanca. 
tot zich zelve. 
Zwijgt ge, Carlo? 't Is de blik, 
't Gelaat. . . 
pietro. 
Des Landvoogds... Drink 't vergift met snelle togen: 
Zijn naam is Orléans. 
 
blanca. 
 
met smart. half luid. 
En Carlo! o Bedrogen! 

{==752==} {>>pagina-aanduiding<<}

beatrix. 
 
Herbert! kent gij die vrouw? 
 
pietro, tot blanca. 
 
Sta niet aldus, schrei luid. 
 
blanca, het hoofd opbeurend. 
op beatrix wijzende. 
Wie is die vrouw? 
 
pietro. 
 
Herberts verloofde! 
 
blanca, zich snikkende in pietroos armen werpende. 
 
Carloos bruid. 
 
pietro, met vonkelend oog, op halfgesmoorden toon. 
 
Heer! ik bewonder u: om van uw zorg te poozen, 
Hebt gij uw tijdverdrijf, uw spel niet slecht gekozen; 
Lof, eer den Voogd des rijks, die afklom van zijn stoel, 
Die 's dorpers kind verhief en d' eernaam schonk van boel. 
Beken 't grootmachtig Heer! en wees voor 't minst rechtvaardig, 
Zij heeft u trouw gediend, zij was uw liefde waardig 
Meer dan uw beste brak; zij, 't kussen voor uw rust, 
De speelbal van uw luim, de prikkel voor uw lust, 
Het werktuig dat u diende alleen voor luttel weken, 
Dat, wijl ge 't hadt gemaakt, ge ook weder mocht verbreken. 
 
eene pauze: zijn gelaat verandert; de onderdrukte toorn barst los, en teekent zich op zijne trekken. 
 
Maar hoort gij daar 't geloei, 't gebulder van d' orkaan? 
De dam is neergestormd - de waatren bruischen aan. 
 
kleine pauze. 
 
Heer! Heer! de maat is vol, is vol tot aan den boorde. 
Wij hebben lang geduld, wat ons geluk vermoordde; 
Wij bukten lang gedwee voor 's vreemden stalen wil, 
De Sicieljaan werd slaaf en hij verdroeg het stil. 
Klonk soms van Noord tot Zuid, van West tot Oost een bede, 
Om leniging van smart, dan toogt gij uit de schede 
Het breede en scherpe zwaard en smoorde in 't bloed de klacht, 
De ooi ramde nooit den beul die haar ter slachtbank bracht. 

{==753==} {>>pagina-aanduiding<<}

Maar thands de maat is vol. Kiest vrij uw bloedige offers, 
Vergaârt het geld des zweets in bodemlooze koffers, 
Smeedt iedren Sicieljaan de ketens om den nek, 
Vergt dierendienst van 't lijf, ontmergeld door 't gebrek; 
De Sicieljaan knielt neer en lekt u nog de handen; 
Maar dringt gij in zijn hart en scheurt ge er alle banden, 
Roept gij zijn menschheid op tot kampioen in 't veld, 
Dan voelt de slaaf zich vrij, dan wordt de lafaard, held. 
 
guillaume de l'estendart zich achter den stoel van herbert plaatsend. 
 
Gij hoort dit en gij zwijgt? De dorper waagt te dreigen, 
De dorper voert een taal zijn lagen stand oneigen, 
Gij hoort dit en gij zwijgt? 
 
beatrix. 
 
Gij zwijgt? 
 
herbert, somber. 
 
Drijf mij niet aan 
Tot strengheid; 
 
tot de l'estendart. 
 
want gij zoudt het offer zijn. 
 
(hij wischt zich een traan uit het oog.) 
 
beatrix. 
 
Een traan 
Herbert? Gij spaart dien man? Hij is gewis háár vader. 
 
pietro. 
tot blanca. 
Ik ben haar vriend, zij heeft geen vader... Kind! vergader 
Uw krachten. 
 
beatrix. 
 
Orléans! gij beeft, kent gij die vrouw? 
'k Vraag 't u ten tweede maal. 
 
blanca, tot herbert. 
 
Gij bleeft mij niet getrouw. 
Mijn Carlo is... vergeef... ik hoop te leeren strijden 
En te overwinnen Heer! maar toch, gij moet belijden 

{==754==} {>>pagina-aanduiding<<}

Dat gij me liefhadt! Wat ook thands aan haar u bind', 
Heer! loochnen kunt gij niet, dat gij mij hébt bemind. 
 
beatrix, scherp tot herbert. 
 
Ik eisch. . . 
herbert, half luid tot beatrix, zijn stem trilt van aandoening. 
 
Wat geeft u 't recht aldus tot mij te spreken? 
 
guillaume fluisterend tot herbert. 
 
Haar rijkdom. 
 
beatrix, half luid, dreigend. 
 
Vraagt gij dit? Herbert! ik kan mij wreken, 
Gij zijt mij veel verplicht! 
 
herbert, wrevelig. 
 
Ben ik een lage boer? 
'k Wil vrij zijn en ik word 
 
guillaume fluisterend tot herbert. 
 
Een pover troebadoer. 
 
(herbert verbleekt.) 
 
beatrix, luid. 
streng. 
Voor 't laatst, gij kent haar? 
 
herbert, de oogen nederslaande. 
 
Neen. 
 
blanca, het hoofd fier opbeurend, 
 
Neen? Neen? God is rechtvaardig! 
Niet langer ken ik ú - gij zijt mij niet meer waardig. 
 
pietroos arm vattend. op beatrix wijzende. 
 
O, gaan wij, ver van hier... die vrouw bespot ons... zie... 


Wij laten de lofspraak den lezer over.
‘De Jacht in het Bosch,’ is de titel van het vierde Bedrijf, waarin wij beide Blanca en Pietro in vrijheid aantreffen. De eerste tooneelen zijn gewijd aan de schildering, hoe Blanca, ondanks zijne ontrouw, Herbert nog bemint.

{==755==} {>>pagina-aanduiding<<}
In het derde dringt zij bij Pietro op eene verklaring aan, wie hij eigenlijk is; ‘niemand begrijpt u,’ zegt ze; ‘maar ik gevoel het, ge zijt meer dan ik. Den mindere had ik kunnen beloonen, den edelman. . .’ Pietro bezwijkt schier onder zijne aandoening bij het antwoord. ‘Weet gij dan zelve wie ge zijt?’ vraagt hij haar. ‘Maar hoog of laag geborene,’ vaart hij voort, ‘ik zou u nooit verstooten, zoo lang ge rein waart, - thans, vrouw! hebt gij God te danken, dat ik u nog beschermen wil, al is uwe misdaad groot.’ Blanca hoort het aan, Blanca buigt zich gedwee onder zijn verwijt, dat de Siciliaansche maagd de boel eens Provençaals is geworden; eerst als hij haar verkondigt, dat zij thans door al hare zusteren wordt gevloekt, dat de zwakste van deze nu het eerst den steen op haar zal werpen, rijst ze op, en beroept ze zich, hoe wreed ook bedrogen, op den echt, waarin zij met Carlo meende verbonden te zijn; haar ten minste was het sacrament heilig! Wij vragens ons vruchteloos af, waarom zij dit niet eer, waarom zij dit niet sterker doet? De geheele verhouding van Blanca en Pietro ware er door gewijzigd, ware er door verklaard geworden, - misschien ten koste van het stuk, dat dan in dit opzigt te vroeg ontknoopt zoude geweest zijn? Het schijnt ons de hoofdfeil in het kunstwerk - de volgende schoonheden van dit tooneel, de schildering van Blanca's vader door Pietro, hare vrees voor zijn vloek, ze zijn verkregen ten koste eener onwaarschijnlijkheid in karakterteekening; en den dichter zelf is het niet helder, gelooven wij, waarom Blanca het kind, dat zij onder het harte draagt, van haar zou moeten stooten, als haar vader Herbert hoonde, als hij zwoer zich op Orléans te wreken. Wij begrijpen volkomen, dat in haar binnenste de strijd tusschen hare liefde en haar eergevoel nog niet is geslist; maar de schets der worsteling is beneden Schimmels talent gebleven.
Gelukkiger is de greep in het volgend tooneel, Beatrix van Beaupré op te voeren, gekwetst door een val van haar jagtros en deze met Blanca alleen te laten. De jaloezij, die de laatste aanspoort der bezwijmende een dolk in het hart te stooten, is flink uitgedrukt, en de gedachte, die haar weêrhoudt, de gedachte dat zij moeder zal worden, en het

{==756==} {>>pagina-aanduiding<<}
bloed der vermoorde ook over haar kind komen zal, getuigt van gevoel. De trek heeft dubbele waarde, dewijl Blanca als Beatrix fluks ontwaakt, de ijverzuchtige, blijft, al bood zij der verzoeking tot een moord wederstand. Herbert verschijnt ter hulpe van de Jonkvrouwe de Beaupré, maar deinst voor het enkel woord: ‘Vertrek!’ van Blanca terug, - hoe geheel is deze Siciliaansche, als zij dit tooneel besluit met de woorden:

Mijn harte krimpt van wee; 
(beatrix naoogende) 
Zij vlucht, maar waar ze gaat, draagt zij mijn dolksteek meê! 


Onze beperkte ruimte verpligt ons het negende, tiende, elfde en twaalfde tooneel, waarin de l'Estendart en Drouët een nieuwen aanslag op Pietro en Blanca beproeven, maar dien, wat den eerste betreft, met den dood, wat den laatste aangaat, met gevangenneming boeten, over te springen, er ter verklaring van dien ommekeer der toestanden slechts bijvoegende, dat eene schaar van edelen en dorpers, op Pietro's gebod, ter bepaalder ure hem ter hulp zijn verschenen. Maar verzuimen mogen wij niet op te merken, dat, onder het gedruisch dier worsteling, Blanca op Pietro is toegeijld, dat zij hem verklaart: ‘Ik heb Herbert gezien, ik heb beslist, mijns vaders wil geschiede!’ Het lost de zwarigheden, welke wij straks tegen de schildering van haren gemoedstoestand in het midden bragten, echter niet op; wat heeft Herbert gedaan, om hem thans meer dan toen uit haar harte te bannen?
Op de gisping volge de hulde voor de fraaije verzen, waarmeê Pietro 's lands toestand den edelen en dorpers schildert:

Dappre mannen! 
Door 't heimlijk opontbod ter dezer plaats vergaard, 
Herdenkt thands wat gij zijt en wat gij eenmaal waart. 
Herinnert u den tijd, toen 't jong der adelaren 
In Stauffens nest gebroed, de ruimte doorgevaren, 
En planend met den buit, ontvochten aan 't Heelal, 
De wieken nederstreek in d'ouden koningswal; 
Palermo Frederik zag, den Keizer, d'uitgelezen; 
Voor wien Europa boog, wien Rome leerde vreezen, 
Sicilië eerde als Vorst, die, door de kracht van 't zwaard, 
Haar kroon verheven had, tot de eerste kroon der aard. 

{==757==} {>>pagina-aanduiding<<}

De greep zijns arms was forsch, te forsch voor vrije schouderen; 
't Was vorst Guglielmo niet, de vader onzer oudren; 
Hij zwaaide een ijzren staf, maar toch de roem en de eer 
Verguldde 't looden juk van 's Keizers streng beheer. 
Hij stierf en liet een telg die eens zich waard zou toonen 
Sicieljes telg te zijn; die jong was met haar zonen, 
Met haar gevoelde en leed en 't uitsprak in háár taal - 
Die gouden vrucht van 't Zuid, gebôon op zilvren schaal. 
Manfredi! o die naam moet u den boezem schokken. 
Herinnert ge u zijn beeld, die lang gekrulde lokken 
Van 't goudblond des Germaans, dien arendsblik in 't oog, 
Dat voorhoofd, hooggewelfd, dien breeden wenkbraauwboog. 
Manfredi! door wiens zwaard Italië één kon worden, 
Gezuiverd van het schuim dier plonderzieke horden 
Uit Duitschland aangestormd, tot schrik van 's Heeren kerk: 
Manfredi!! de arend zonk met afgeknotte vlerk. 
 
Gij siddert, gij verbleekt! 't Was de aanvang der ellende! 
Anjou werd aller Heer, de vreemdling, de onbekende, 
Een Graaf van 't Fransche rijk, een arme Provençaal 
Met reuzensterke vuist en 't harte van metaal. 
Het schuldloost offer viel, het eerst aan hem verraden; 
De blonde Corradijn met Frederik van Baden: 
De teedre en trouwe vriend en Stauffens laatste zoon, 
Die 't moordschavot besteeg en recht had op een troon. 
Moet ik met gloênde verw thands wat wij duldden malen? 
Ziet op die torentin de vreemde kleuren pralen; 
Hoort in de basterttaal den roep der torenwacht, 
Terwijl de burchtheer slempt in 't uur van middernacht. 
Waar is de Heer van 't slot die 't erfde van zijn vaderen? 
Een vreemde durft zíjn oogst, zíjn leenheerstienden gaderen, 
Hij zwerft als balling rond: zijn peul werd 's aardrijks schoot, 
Zijn tente 't hemeldak, zijn voedsel bedelbrood. 
Maar zalig nog die man, hij keert niet op zijn schreden; 
Sicielje schreit haar wee bij 't rookend puin der steden, 
In d'echo van 't gebergt, in 't murmlen van den vloed, 
Zoo gloeiend rood getint, door 't mild vergoten bloed. 
De welvaart stierf in band: de vrekheid, losgelaten, 
Stoof 't huis des burgers in en loerde langs de straten, 
Vertiende 's landmans graan, geplonderd door den vorst 
Of door den hoef van 't paard op d'akker leêggedorscht. 
De beul werd slachtens moê, maar schonk toch geen genade. 
Voor de oogen van haar kroost schoffeerde men zijn gade, 

{==758==} {>>pagina-aanduiding<<}

Terwijl de borst des mans, die 't vrij te zijn begreep, 
Moest reutlen in 't gareel op 't klappen van de zweep. 
 
caltagirone. (allen ontroerd.) 
 
Waarom ons dít gedaan? Gij scheurt de wond weêr open. 
 
gerace. 
 
Wij bukken onder 't juk en kunnen níets meer hopen. 
 
pietro. 
 
De spin bekampt d' orkaan en weeft in 't eind haar web. 
Gij kent mij en gij weet wat ik verloren heb, 
Ik zal 't herwinnen. 
 
caltagirone. 
 
Gij? Anjou is sterk. 
 
pietro. 
 
't Gevaarte, 
Dat storm en tijd weêrstaat, wrikt soms door eigen zwaarte. 
Italië is verdeeld, maar Guelf met Gibellijn 
Vergeet de vloekbre leus om één ten strijd te zijn. 
Gij zegt: Itaalje beeft; blikt dieper in de zielen 
Van hen, die schijnbaar slaafs voor Karel nederknielen. 
De goudstof en 't fluweel verbergt een scherpen dolk 
En 't gansche Zuid staat op, bij 't opstaan van één volk. 
Dat volk zal 't ónze zijn: ik heb het gageslagen, 
Ik heb de monnikspij en 't lompenkleed gedragen; 
De zonne droogde 't hout, één vonk slechts en de vlam 
Knapt door het loof des booms en kronkelt om zijn stam. 
 
Gij zwijgt, mistrouwt uw kracht! maar kent ge uw bondgenooten? 
Het Oost schenkt u zijn goud, het West zendt u zijn vloten, 
Don Pedro schat u hoog en als zijn afgezant 
Bied ik aan 't volk zijn hulp en u zijn broederhand. 
Baroenen van het rijk, mijn broeders, mijn gelijken! 
God heeft mij zwaar beproefd, maar deed mij nooit bezwijken 
De wrok des Sicieljaans, sints veertien jaar gebroed, 
Droogde al mijn tranen op, schonk vleuglen aan mijn voet. 
Het Oost zag mij verbaasd de waatren oversnellen, 
Tot waar Sofiaas kruis komt doomen uit de wellen, 
En van Byzantium gekeerd op 't windsnel paard, 
Tot de Alma Mater toe - Gods uitverkorene op aard! 

{==759==} {>>pagina-aanduiding<<}

Ziet, dit heb ik gedaan - 'k wou redden, 'k wou bevrijden; 
Ik vraag mijn loon van u; dat loon is: met mij strijden! 
'k Heb nooit een eedgespan, een staatskomplot bedoeld, 
Maar 'k vraag uw hulp alleen, wen 't vólk zich vólk gevoelt. 
Niet eer - het waar' vergeefs; om waarlijk vrij te worden 
Toon' 't volk het waard te zijn, door 't zwaard zich aan te gorden, 
Wanneer 't zijn rechten geldt; vergeefs, wie dolken slijpt, 
Een vrijheid biedt aan 't volk, dat niet het woord begrijpt. 
 
Maar Eedlen, Poorters op! de stormkap op de slapen, 
Wanneer de alarmklok klept en luide bomt: te wapen! 
Weest dan het hoofd des volks, leidt dan de woeste rij 
En geeft uw bloed ten prijs. . . 
caltagirone, in geestdrift, (hij en al de anderen trekken hun zwaarden.) 
 
Bij God! dat willen wij. 
 
pietro, op de bergen op den achtergrond wijzende, die even als het geheele tableau duister zijn. 
 
Ginds vraagt men de eigen vraag, en zal men 't vuur ontsteken, 
Zoo men 't verbond bezweert. 
 
blanca, die de hut halverwege verlaten en de vijf laatste regels aangehoord heeft, stort neder aan pietroos voeten. 
 
spaar hém, spaar hém. 
 
(de toppen der bergen staan eensklaps in gloed, en een breede lichtstraal verlicht den kring.) 
 
caltagirone. 
Het teeken! 
pietro, in geestvervoering. 
 
Leest het vlammenschrift der vrijheid, schudt de boeien van uw voet, 
 
De ure der vergelding nadert, veertien jaren leeds vergoed! 
 
(de gordijn valt spoedig.) 


Er is beide gang en gloed in.
Het Vijfde Bedrijf draagt ten opschrift ‘de Vesper,’ en schildert..... Maar als wij ons zelven bewust zijn van de opregtheid van onzen wensch, het grootste gedeelte onzer

{==760==} {>>pagina-aanduiding<<}
lezers uit te lokken, het stuk zelf te leeren kennen, zelf te bestuderen, zullen wij dan de bereiking van dat doel vast verijdelen, door hen van het verrassende der ontknooping te berooven? Mogen wij dat doen als wij tegen deze geene hoofdbezwaren hebben in te brengen en ons op de détails van karakterteekening naauwelijks andere aanmerkingen, dan die herhalingen der vorige zouden zijn, overblijven? Wij gelooven neen, wij vertrouwen ons van onze taak als beoordeelaars te hebben gekweten, - al wat ons rest is, er Schimmel mede geluk te wenschen, dat zijne vierde poging ongelijk beter slaagde dan een zijner vorige; dat onze tooneel-letterkunde zich voor zijnen Giovanni da Procida aan hem verpligt gevoelen mag. Het is een schoone krans, te schooner dunkt ons naarmate hij ten onzent schaarscher valt uit te reiken! Een woord over het waarom zal ons gelegenheid geven, met een blijk onzer belangstelling in ons tooneel te besluiten, zoo die na al het geschrevene nog bewijs behoeft.
‘Oranje en Nederland,’ dramatisch tafereel in één bedrijf, moge er ten overgang toe dienen; eene uitvoerige beoordeeling verlangt zelfs de dichter niet. Vol van de grootsche herinneringen van het voorgeslacht, verhief hij er, in een donker oogenblik, beide vorst en volk door tot inniger aaneensluiting; tot vernieuwde toepassing van de schoone spreuk onzer vaderen: eendragt maakt magt! Er waren maar weinigen in den lande, die niet reeds lang al wat er in werd voorgesteld wisten, doch de greep, die gebeurtenissen door nieuwe groepering dus eensklaps uit het graauwe verleden weêr voor onze oogen te roepen, had verdienste, groote verdienste, dunkt ons. ‘Even als het zomerinsekt werd het geboren, even ras als het zomerinsekt moge het vergaan,’ zegt de dichter er bescheiden van. Vorst en volk zeiden het hem met de daad na, zeggen het hem na, niet enkel voor deze, maar voor iedere andere poging om ons tooneel in een prikkel van vaderlandsliefde, in eene school der zeden, in een veredelend kunstgenot te doen verkeeren, - moge men die opmerking niet onbescheiden vinden.
Een vorstelijk geslacht, tot de kleinste van Europa behoorende, wist zich, ondanks de engte der grenzen zijn gebied aangewezen, onsterfelijk te maken in de dankbaarheid

{==761==} {>>pagina-aanduiding<<}
van geslacht bij geslacht, en van volkstam bij volkstam, voor de liefde waarmêe het Germaniës ontluikende letterkunde in zijne bescherming nam, - en Göthe droeg den naam van Carl August van Saxe-Weimar op aan de faam! - Een volk in het westen van ons werelddeel op weinige eilanden verstrooid, slaagt er in, spijt de aanvallen van schier al zijne naburen, een halve eeuw lang steeds grooter gewigt in de schaal der beschaving te leggen, daar het zijn zin voor kunst en kennis oorspronkelijk ontwikkelt - het arme Denemarken was toch nog rijk genoeg om Oehlenschlägers onafhankelijkheid te waarborgen!
De toepassing voor het Huis van Oranje, voor het Volk van Nederland moogt ge zelve maken - wat moest het eerste aangelegener zijn, dan de luister der hollandsche letteren - en van welke weelde moest het laatste niet willig afstand doen, om ten minste op zijn tooneel zijne taal, zijne toestanden te handhaven!
Wat is het er verre van! ‘Abällino,’ luiden de aankondigingen van den Amsterdamschen Stadsschouwburg in 1850, - in den Salon des Variétés is men zoo achterlijk niet: ‘de Voddenraper van Parijs’ is er vast verouderd! Heden wordt uw christelijk gevoel geweld aangedaan in de opvoering van ‘de Kruisvaarders,’ - wie de strekking van den auteur begrijpt, moet zich beklagen geen Turk te zijn. Morgen geeft men in ‘Een glas Water’ de staatkunde van Willem III der bespotting prijs, - voor een volk, dat de hervorming in eere heet te houden! Heden en morgen, avond aan avond, leert men in stuk bij stuk aan de heiligheid van den echt twijfelen, en verleiding vergefelijk vinden! En voor wie geschiedt dit? Voor eene schare, die het koren van het kaf weet te scheiden, schaars als het eerste onder de stoppelen is? Neen, voor de heffe des volks, dat daar zijnen wilden togten toom en teugel moest leeren aanleggen, - voor de jongelingschap, die in dezen spiegel der maatschappij de degelijkheid den krans moest zien wegdragen, - voor uwe dochteren en zusteren, wie de blos vreemd moet zijn geworden, als zijn de wulpschheid zullen dulden. ‘Wreek onzen volkszin, wreek onzen kunstsmaak, wreek onze zeden op die misgeboorten,’ roept ge den jeugdigen dichters toe, en ge zoudt er vinden, die niet

{==762==} {>>pagina-aanduiding<<}
terugdeinsden voor de zware taak; wien het wanhopige der onderneming zelve een prikkel strekken zou, die voor hollanders hollandsch zouden denken en dichten, indien God het genie niet schaars der overige gaven der fortuin toevoegde, indien het niet zoo vaak voor het gemis van aanzienlijke geboorte, maatschappelijken rang of vorstelijk vermogen schadeloosstelling scheen. Helaas! al kan het dat alles opwegen, het eischt ontwikkeling, het gaat te loor bij gebreke van onafhankelijkheid; - waar is de weldadige hand, die ten onzent voor de eerste zorgt, - hoe staat de kans, zich de laatste door inspanning aller krachten bij onzen schouwburg te verwerven? Indien het Instituut, niet louter navolging eener weelde een keizerrijk waard, ten minste den ontluikenden geest gelegenheid bood met zijne meerderen gemeenzaam te verkeeren, - indien de Wetgeving een droit d'auteur erkennen deed, - indien het talent den slagboom ophief die de standen scheidt.... Wat al vrome wenschen - tegenover een gasthuis in het verschiet!
Schimmel beware er zich zelven voor, wij wenschen het ondanks al onze belangstelling in zijnen roem, ondanks al onze liefde voor de kunst. Het gezond verstand is het genie onzer dagen genoemd, - bevoegder dan wij beslisse of er waarheid in de uitspraak schuilt; maar dat in onzen tijd, in ons land vooral, de beoefening der letteren niet langer van de kwijting der eerste, der eenvoudigste pligten ontslaat, lijdt geen twijfel meer; slechts harmonie tusschen woord en daad, slechts in iedere rigting geopenbaarden zin voor al wat waar, goed en schoon is, verleent invloed en geeft gezag. Het zou hard zijn, zoo wij daarom verdere blijken van zijn genie moesten derven, - wij vreezen er naauwelijks voor - want een geest als de zijne weet tijd te vinden voor studie en schildering van toestanden, als de minder begaafde zich ontspant, en de minder bezielde zich verveelt, - daarom scheiden wij van hem met een hartelijk: ‘tot weêrziens!’

e.j. potgieter.








{==763==} {>>pagina-aanduiding<<}

Bibliographisch album.

Wel matigheid - geen afschaffing, aanbevolen door S.P. Scheltema, Med. Dr. te Arnhem. Te Arnhem, bij J.G. Stenfert Kroese, 1849.

Voorlezing over den invloed van sterken drank op het ligchaam. Voorgedragen in het natuurkundig gezelschap te Utrecht, door J.L.C. Schroeder van der Kolk. Utrecht, C. van der Post, Jr. 1850.

De titel van het eerste werkje, met zijne scherp geteekende tegenstelling van twee inderdaad niet vijandige leuzen, en de naam van Dr. Scheltema, van vroeger bekend als lid van geen een geleerd genootschap, ziedaar reeds voorboden genoeg, dat eene polemische rigting, buitendien aan het onderwerp niet vreemd, ook hier de wijze van bewerking zal kenmerken. In dat voorgevoel vindt men zich niet bedrogen. Reeds in de voorrede toch wordt men geroepen tot bijwoning van eene vrij levendige vechtpartij, die zeker alleen moet dienen om de belangstelling van den anders onverschilligen burgerman gaande te maken. Eene chronique scandaleuse van de afschaffers, vooral wanncer door verdienste en stand achtenswaardige mannen daarin betrokken zijn, pleit wel niet voor het publiek, dat er door wordt aangetrokken en er op den duur behagen in schept; maar toch, Dr. Scheltema schijnt te gelooven, dat zoo iets noodig is voor die soort van lezers, te wier gerieve hij zijn werkje in het licht zond. Het daarlatende, of juist de burgerluî, die hij op het oog heeft, de ware liefhebbers van litterarische hanengevechten zijn, wenden wij liever een blik naar den meer edelen wedstrijd, waarin matigheid en onthouding zich beijveren, wie van beide der menschheid beste leidsvrouw zal zijn op het regte pad. Dr. Scheltema beveelt ons de eerste aan met de volgende schoone woorden:

Eenheid in het noodige, 
Vrijheid in het twijfelachtige, 
In alles de liefde 
En de waarheid. 



{==764==} {>>pagina-aanduiding<<}

Als ware hij bezorgd, dat men welligt de spreuk verkeerd mogt opvatten, voegt hij achter den eersten regel: ‘het erkennen van den prikkel als levensbehoefte;’ achter den tweeden: ‘keus van prikkel naar tijd en middelen,’ verder, ‘geef aan een ieder, wat gij zelf verlangt,’ en ‘gebruik geen onwaarheid om een goed doel te bereiken.’
Eerlijk bekennen wij het, wij hadden, waren wij hier aan ons zelven overgelaten, aan dat motto, wijl het er toch eenmaal staat, na de lezing van het boekje, zonder twijfel eenen anderen zin vastgeknoopt. Des noods kan men er weer een voorbeeld in zien van het ‘elke ketter heeft zijn letter;’ wij zouden dit even geduldig toelaten, als wanneer men, achtgevende op de oud-Hollandsche zeden en gebruiken, het ‘in omnibus caritas’ des kerkvaders vrijelijk wilde vertolken door: ‘bij alle gelegenheden komt het mildelijk uitstorten van de vloeibare gave te pas.’
Hier ter plaatse begrijpen wij het op de volgende wijze: laten wij één zijn in het erkennen van de ellende en van de door haar dringend gevorderde hulp; - zoo lang het nog onzeker is, welke middelen de meest doeltreffende zijn, kieze een ieder voor zich. Daar liefde tot den medemensch ook hier de gemeenschappelijke drijfveêr is tot één doel, mogen wij ze niet verloochenen in het beoordeelen der middelen, die andere wèlgezinden aanwenden; zoo doende zal het ons ligter vallen, de waarheid, die ons welligt nog verborgen is, te ontdekken en in dat geval haar bij anderen te doen eerbiedigen. Alvorens wij aangeven, wat Dr. Scheltema toeschijnt in deze waarheid te zijn, mogen wij niet onopgemerkt het standpunt voorbijzien, vanwaar hij uitgaat, en waarnaar men dus den verderen gang zijner redenering te beoordeelen heeft. Men leest p. 10 der Inleiding:
‘Ik sta op het rein menschelijke standpunt, gelijk ik ook gedaan heb in mijne vroegere geschriften. Ik ben dus hierin consequent. Ik ontsla mij van alle schrijven tot een bepaald voorgesteld doel, zoo als de zedeprekerij en de positieve godsdiensten, de philosophische stelsels en de menschen, die deze of die (lees: gene) rigting van ons maatschappelijk vormleven op het oog hebben en dan bepaald deze, dan die rigting met hun schrijven willen bevorderen en daarnaar alle hunne argumenten zoeken te dwingen. Het rein menschelijke standpunt noem ik een zoodanig, waar ik onderzoek en aanwijs, wat er in des menschen aanleg ligt opgesloten, hoe alles op hem werkt en hoe hij op alles werkt en welke neigingen en behoeften, welke denk- en handelwijzen daaruit voor den mensch in het algemeen genomen, noodzakelijk ontstaan moeten. Ik wil dus van den mensch alleen dat eischen, wat hij volgens zijn aanleg en volgens de omstandigheden, waaronder hij in het algemeen leeft, mij kan verschaffen, en ook wat de geschiedenis leert, dat hij altijd heeft gedaan.’
Verder gaat S. aldus voort: alleen hij, die zijne eischen niet hooger stemt, heeft de mogelijkheid en waarschijnlijkheid van te slagen. Ten volle slagen evenwel zal hij niet, want het afwijken, het gaan buiten 's menschen wezenlijke behoeften, zal altijd plaats hebben, als gevolg van zijne vrijheid. Die vrijheid, ofschoon begrensd, laat misbruik toe en maakt matigheid tot verdienste. Hij, die matigheid eischt in alle genot, is niet onbillijk en beoogt het geluk van het menschelijk geslacht, want hij bestrijdt onnatuurlijke en dus schadelijke uitersten, zonder eenige ware behoefte of eenig waar genot te belemmeren. Vooral de vrees, eenige ware behoefte onvoldaan te laten, eenig waar genot aan min bemiddelden te ontrooven,

{==765==} {>>pagina-aanduiding<<}
heeft hem hier bezield. Overigens duldt hij niet, p. 20, dat of hij zelf, of eenig ander, zich het regt van onvoorwaardelijk verbod
    aanmatige en wel omdat wij niet alwetend genoeg zijn om de dispositie en behoefte van ieder, in alle omstandigheden te beoordeelen; en daarom zal hij aantoonen, dat bij eenige menschen, onder eenige omstandigheden, nut van en noodzakelijkheid voor jenevergebruik bestaan kan. - Wijkt hij, die de door Doctor Scheltema gegevene algemeene voorschriften zelf mag en moet toepassen, naar omstandigheden daarvan af, hetzij door domheid, hetzij door onwil of kwade bedoelingen, dan pas moet het onvoorwaardelijk verbod gelden. Niet voor eerlijke burgerluí (het publiek, waarvoor dit geschrift bestemd is) kan dus de afschaffing dienen, maar ook niet voor het gemeen, 't welk, naar hij gelooft, de afschaffers altijd te veel op het oog hebben; want ‘het is een dwaasheid dit te willen verbeteren’ - p. 21 - overigens wete men, dat Dr. Scheltema boven reeds gezegd heeft, p. 6 der voorrede: ‘dat hij het verwijt te gemoet ziet, het edel pogen der afschaffers in het riet gestuurd te hebben, als ware het buitendien mogelijk geweest dat zij hun doel bereiken.’ Wil men afschaffers winnen onder de matigen, opdat zij anderen ten voorbeeld zijn, dan veinzen zij gelofte van zelfbeheersching te doen, die zij 1o. niet noodig hebben, 2o. niet uitoefenen, p. 17. Dat is ijdel spel; men bekeere de dronkaards. Hoe dit mogelijk zij, geeft S. niet uitvoeriger aan; wel bestrijdt hij ten slotte de uitvoerlijkheid der afschaffing. Dit zijn betoog steunt hoofdzakelijk op hetgeen hij vooraf heeft uiteengezet nopens de oorzaken van het misbruik bij den mensch in het algemeen; wij vinden daar beweerd, dat het misbruik, volgens zijne ondervinding, niet minder is in hoogere, dan in lagere standen: beide hebben een opwekkingsmiddel noodig, of dit wijn of sterke drank of bier zij, maakt volgens S. 
weinig verschil.
Zien wij terug op het gezegde, dan heeft Dr. S. theoretisch trachten te ontkennen, hetgeen praktisch reeds verwezenlijkt wordt, terwijl hij, in de tweede plaats, de cardo quaestionis op eene dwaling heeft doen rusten. Men denke aan hetgeen wij boven aanhaalden, ‘over de noodzakelijkheid van het jenevergebruik,’ en wat hij verder leert ‘over het al of niet voedende der sterke dranken.’
Met reden mogt men vertrouwen, Dr. Scheltema als een bevoegden raadgever in deze te hooren; menigeen toch zou zich, des behoevende, op hem, als geneeskundige, wiens uitspraak gewigt heeft, kunnen beroepen; bovenal is het dus noodig, die zoo onpartijdig, maar tevens zoo streng mogelijk te beoordeelen.
Dit onderzoek, ware het overigens geoorloofd zich daarin te verdiepen, is ter dezer plaatse intusschen geheel en al overbodig geworden door de voorlezing van den Utrechtschen Hoogleeraar in de physiologie, aan het hoofd dezer aankondiging genoemd. Het door kortheid en zaakrijkheid zich aan elken lezer van Scheltema's proeve aanbevelende werkje, zal wel niemand in twijfel laten nopens het antwoord op de pas door ons gestelde vraag.
Hebben welligt de woorden van het Duitsche Volksgezang: ‘Sie sollen ihn nicht haben den freien Deutschen Rhein,’ weêrklank gevonden bij den strijdlustigen arts? Wij zouden het bijna durven vermoeden, wanneer wij uit de hoogte zijne stem hooren klinken van uit het onverwinbare Ehrenbreitstein. Ongelukkig voor hem, die zoo trotsch zich verhief op de sterkte zijner grensvesting; hare bezetting bleef hem niet trouw in den nood, maar schaarde

{==766==} {>>pagina-aanduiding<<}
zich vrijwillig aan de zijde der tegenpartij, wier magt dergelijk eene ondersteuning naauwelijks behoefde. Ter loops slechts wordt in eene noot het feit waaruit het voor typhus behoedend vermogen des brandewijns zou blijken, wederlegd, en dat, door de auctoriteit van een courant gewaarborgd, desniettegenstaande bij S. de eerste plaats inneemt. Wij bejammeren nu nog meer, dat de keurige klaring, die de bescheiden Medicus, p. 48 en 53, trachtte te geven van het feit, p. 15, dat de gewone lezer aangaapt, dat de afschaffer zou willen bemantelen, niet als onnutte ballast is te huis gelaten. Wij nemen de vrijheid nog even de aandacht te vestigen op het werkje van den Hoogleeraar, die de werking van sterken drank op het ligchaam wetenschappelijk en kort tevens uiteenzette, en door verspreiding van juistere kennis, ook onder geneeskundigen, die ze soms mogten missen (zie voorrede), de nog ginds en her verspreide krachten tot uitroeijing der maatschappelijke kwaal te vereenigen.
De vraag, aan wier beantwoording de schrijver een gedeelte van zijnen tijd wilde wijden, luidt als volgt, p. 8: ‘Welke uitwerkselen brengt het gebruik van sterken drank op het ligchaam teweeg? Kan men met eenigen ook zijn matig gebruik soms nuttig achten, of moet men, voorgelicht door wetenschap en ervaring, zijn gebruik zoowel in het bijzonder, als om zijnen meer algemeenen invloed in de maatschappij, als schadelijk afkeuren en zich zooveel mogelijk tot afwering daarvan vereenigen?’ Die niet enkel het in één woord zaamgevatte antwoord, maar eene op grondige kennis der zaak steunende overtuiging verlangt, raadplege wat hem hier in gemakkelijk te volgen orde wordt voorgedragen. Dat men misschien bij sommige chemische verklaring zich nog niet geheel bevredigd gevoelt; dat men het aetiologisch gewigt soms wat hoog vindt aangeslagen; dat de Hoogleeraar niet duidelijk genoeg de voorzigtige therapeutische toediening heeft afgescheiden van het gewoon gebruik - dit zijn kleinigheden van weinig beteekenis, die zelfs uit de verte geen afbreuk kunnen doen aan zijn met klem aanéénsluitend betoog.
Het titelblad beloofde minder, dan men werkelijk vindt; daarom durven wij onzen spijt naauwelijks uiten, dat de Inspecteur der Krankzinnigen - Gestichten in Nederland hier in zoo korte woorden melding maakt van het aandeel hunner bevolking, dat aan de genoemde oorzaak ten laste ligt. Daarvoor hadden wij des noods gaarne willen missen de aan den ‘Volksvriend’ ontleende aanteekening, nopens eene Afschaffings-Levensverzekering-Maatschappij; die inrigting toch kan, zoo lang men hare statuten niet kent, in de enkele opgave van de procentische sterfte harer deelnemers geen aanprijzing vinden. Zijn die deelnemers enkel volwassenen, of heeft men, in navolging der duitsche Hoffnungsscharen, ook kinderen bij de eigenlijke leden van het afschaffings-genootschap ingelijfd?
Eindelijk behelst het geschrift van Prof. van der Kolk nog het getuigenis van eenige achtenswaardige, daaronder ook bij ons publiek bekende mannen, tot staving der stelling, dat onmatigheid de groote oorzaak der misdaden is.
‘Intemperance the great cause of crime,’ is de titel van het werkje, dat hier, in navolging van Carpenter, is aangehaald; het inmiddels uitgegeven stuk van den referendaris d'Engelbronner is de waardige plaatsvervanger van het eerstgenoemde in Nederland. Evenzoo wijzen wij met dankbaarheid op de voorlezing van onzen Hoogleeraar; hare waarde moge hier dezelfde ruime erkenning vinden, die in Engeland aan Carpenter's werk te beurt viel. Wij meenen

{==767==} {>>pagina-aanduiding<<}
te dezer plaatse met een enkel woord te moeten gewagen van de aanleiding, die W.B. Carpenter ‘The use and abuse of alcoholic Liquors in health and disease,’ London, 1850, afzonderlijk deed uitgeven, en te liever, wijl de verhandeling van Carpenter juist niet ten dienste der afschaffing geschreven is.
Tegen 1849, namelijk, loofde een welgezinde en milde gentleman, Eaton, een prijs van 100 guinies uit voor de beste verhandeling over het gebruik van geestrijke dranken in ziekte en gezondheid, waarin opgesloten moest liggen het antwoord op de volgende vragen: 1o. Welke is hunne werking op ligchaam en geest? 2o. Moeten zij een deel van het dagelijksch onderhoud van den arbeider, bepaaldelijk van hem uitmaken, die in uitersten van temperatuur zijnen zwaren arbeid verrigt? 3o. In welke toestanden en in welke ziekten zijn zij bij gelegenheid of dagelijks gebruikt noodig of nuttig? 4o. Hoe, waar en wanneer dienen zij als medicijn? - Noch Carpenter, noch de nevens hem genoemde schrijvers hebben zich daarbij als verdedigers van eene der vele soorten van associations, hetzij temperance - total abstinence - pledge - Rechabite - of hoe zij anders heeten mogen, opgeworpen, maar gaan uit van de mogelijkheid, de arbeidende klasse op dit punt te onderrigten, en haar te doen begrijpen, dat zij het in hare magt heeft, des noods ook zonder genootschap, matig en zedelijk te leven, waardoor zij zich zelve meer waar genot verschaft van duurzamer en aangenamer aard, dan die opwekking en verwarring, welke door het gebruik van wijn en sterken drank wordt voortgebragt. Dat onderrigt intusschen dient niet uit te blijven; het oefene zijne heilzame werking uit in steeds ruimer kringen, waartoe de juiste keuze der middelen niet weinig zal bijdragen. Met vreugde zagen wij daarom, naast het voor een meer beschaafd publiek bestemde werkje van Schroeder van der Kolk, een aan de pas genoemde Engelsche overeenkomstige prijsvraag, ten dienste van ons volk, onlangs in het Handelsblad voorgesteld.
Wij keeren nog eenmaal tot Scheltema terug: zal zijn werkje die behoefte aan een populair onderrigt kunnen vervullen? Nu en dan scheen S. dit te willen, en toch moeten wij die gedachte geheel verbannen, wanneer wij nu cens van physiologischen roes, dan weder van de ook voor den arbeider soms noodige morele narcotisatie, het door onmatigheid tot matigheid geraken, enz. hooren gewagen. Zoo iets kan, dunkt ons, den meest verklaarden tegenstander der afschaffing geen ernst zijn; vooral niet, wanneer hij tevens matigheid wil prediken. Het is hem geen ernst, die alle middelen te baat neemt, om zijne tegenpartij te verzwakken, hier sarcastische ironie, ginds de verlokkende klanken van Schiller's smaakvol, met vreemde bloemen getooide dithyrambe. Men hoore:

Nimmer dass glaubt mir 
Erscheinen die Götter 
Nimmer allein, enz. 


Wij mogen den tact, waarmeê S. het wapen der poëzij en elders dat der sophismen weet te hanteren, niet benijden voor de afschaffers. Ook zij hebben hunne helden en welsprekende dichters, die de menigte ontvlammen door het vuur van hun dweependen ijver. Wij behoeven pater Matthew slechts te noemen, maar vermelden hierbij ook nog den minder bekenden Stephan. ‘Die Oberschlesier waren dem Branntweingenuss in der scheuszlichsten Weite er-
{==768==} {>>pagina-aanduiding<<}
geben. An den Abenden, wo das Volk von den städtischen Markten zurückkehrte, waren die Landstrassen von Betrunkenen, Männern und Weibern buchstäblich uebersäet, das Kind an der Mutterbrust wurde schon mit Schnaps gefüttert. In einem einzigen Jahre gelang es dem Pater Stephan (Brzozowsky) alle die Säufer mit einem Schlage zu bekehren. - Freilich wurden aber alle Mittel, gesetztliche und ungesetzliche, kirchliche und weltliche in Bewegung gesetzt; Kirchenstrafen und körperliche Züchtigungen wurden ungestraft angewendet, allein die Bekehrung gewann endlich, das Gelübde wurde allgemein abgelegt und gehalten.’ Verg. Prof. Kuh, in ‘der Med. Vereinsz.,’ 1848.
Hiermede is tevens facto opgelost de reeds boven aangestipte moeijelijkheid, volgens S., de onuitvoerbaarheid der afschaffing. Moge men al toegeven, dat nimmer de afschaffing eene zoo universele zal worden, dat geen beschaafd volk zich in geestrijke dranken meer te buiten gaat, moge men, wat den drank zelf betreft, beseffen, dat het national Gutachten uit den mond der Duitsche geneesheeren, die het voor een absolutes gift verklaarden, nonsens is, wijl er geen absoluut gift bestaat, moge eindelijk de geestdrift, in dweepzucht ontaard, gelijk bij elke hervorming, die de krachten van meerderen in beweging brengt, ook hier het schoone streven ontsierd hebben, en reeds al te dikwijls de bereiking van het edele doel hebben verijdeld; het neemt niet weg, dat rede en gevoel ons dringend gebieden, paal en perk te stellen aan de zoo vruchtbare bron van ligchamelijk, maatschappelijk en zedelijk kwaad. Toch schijnt het rein menschelijke standpunt van Dr. Scheltema een ander aanzien aan de zaak te geven; want sterker dan al den jammer en de ellende der onmatigheid, heeft hem de overdrijving getroffen, die bij de toepassing van sommige middelen niet achterbleef.
Zal, wat de geest des tijds aan de hand geeft, het magtig tooverwoord ‘vereeniging’, minder zijn medegevoel hebben opgewekt? Noch dit, noch de hem stuitende overdrijving, regtvaardigen de wijze, waarop hij, onder den naam van matigheid, zingenot aanbeveelt; ook hij heeft misschien, ondanks zijn eerste voornemen, aan dezelfde fout zich schuldig gemaakt, welke hij in anderen berispte. Zonder dat, hadden wij op meerdere verdienstelijke voorslagen kunnen wijzen, die zich nu hoofdzakelijk bepalen tot hetgeen op het einde van het werkje over volksspelen wordt in het midden gebragt. Dat dit middel, nevens anderen, eene waardige plaats bekleeden moet, daarvan werden wij op nieuw door hem overtuigd. Voor het overige handele een ieder vrij en werke op zijne wijze mede, geleid door het denkbeeld, dat datgene soms nut kan hebben, wat aan ons oog zich te flaauw of ook wel als opgeschroefde krachtsinspanning voordoet; aan den anderen kant wenschen wij van harte, dat de afschaffers genoegzame menschenkennis bezitten of verkrijgen mogen, om door geen dollen propagandaijver vervoerd, wat waarde heeft, miskennende, af te breken, waar zij kunnen opbouwen.


{==769==} {>>pagina-aanduiding<<}

De opvoeding van den mensch ter (waarom niet tot?) zelfbeheersching. Naar de tweede Hoogduitsche uitgave van Dr. J.C.G. Joerg, Hoogleeraar in de Geneeskunde aan de Universiteit te Leipzig, enz., overgebragt door Dr. Henry Riehm. - Amsterdam, L.F.J. Hassels, 1850. 12o. pag. VI en 66.

Op den 24sten December van het jaar 1848, vatte de waardige Joerg, ter viering van zijnen 70sten geboortedag, het plan op, om voor zijne jongere tijdgenooten eene handleiding te schrijven, ter beoefening in zelf beheersching, ter bevordering van een lang, gezond en weinig kostbaar leven. In de weinige bladzijden van het aardige boekske, hetwelk wij voor ons hebben, heeft hij zijn plan ten uitvoer gebragt, en heeft ons daarin den weg gewezen, dien wij bewandelen moeten, om dat groote geheim, dien kostbaren steen der wijzen, te vinden. - Dat schijnt dus eene ars brevis te zijn, om tot eene vita longa te geraken. En toch meendet gij, waarde lezer, op grond van vele ervaringen, dat die kunst van zelfbeheersching niet zoo geheel gemakkelijk was en nog al eene lange reeks van jaren en eene voortgezette oefening vorderde, om het daarin tot eene matige virtuositeit te brengen. Gij hebt niet geheel en al ongelijk, het is waar! en ik moet u bij tijds voor de teleurstelling waarschuwen, wanneer gij hier veel nieuws, veel ongehoords verwacht; wanneer gij u voorstelt in Joerg's boekje diepzinnige redeneringen, volledige ontwikkeling en behandeling van het onderwerp, philosophische orakelspreuken te vinden. O neen, alles is even eenvoudig, slechts ter loops aangestipt en bevattelijk voorgesteld. Meent gij nu, dat u zulk een werk, op het standpunt van uwe fijnere beschaving van hoofd en hart, reeds niet meer te pas komt; zijt gij reeds niet meer door zulke eenvoudige geneesmiddelen te helpen; behoort gij reeds tot die overprikkelde menschen, qu'il faut écorcher, quand on les veut chatouiller; lees dan liever dit boekje niet, want het zou ons leed doen, indien gij den schlichten, goedigen grijsaard nog zoudt uitlagchen, en hem van pruikerigheid beschuldigen, omdat hij u het overmatig genot van uwe lekkere, fijne cigaren ontraadt; omdat hij tegen het bezoeken van koffijhuizen en restauratiën te velde trekt; 
omdat hij in de pijn nog eenen weldoener der menschen erkent en daarom het gebruik van aether en chloroform verwerpt. Voor u is het eigenlijk niet meer geschreven. Lees gij liever eene Diaetetik van Feuchtersleben of van Ideler, wiens ideaalphilosophie uw verfijnden geest meer zal bevredigen. Heb met dit laatste echter nog een weinig geduld en gij zult in dezen classieken arbeid (wij zeggen het Dr. Riehm na) door eene geoefende hand in Hollandsch gewaad gestoken en bij ons publiek ingeleid, een ruimer, onderhoudender en kerniger lectuur kunnen vinden. Maar zoo ook al het werkje van Joerg voor u geene behoefte mogt vervullen, zijn arbeid is daarom toch nog geen overtollige. Hij is dit niet voor zoo velen, voor wie men het niet genoeg herhalen, niet duidelijk, eenvoudig en krachtig genoeg uiteenzetten kan, dat zelfbeheersching eene der voornaamste deugden van den mensch moet zijn; dat in haar de

{==770==} {>>pagina-aanduiding<<}
zekerste waarborg voor zijn geluk, dat in haar het krachtigste middel gelegen is, om hem, zoowel naar ziel als naar ligchaam, het ne quid nimis in acht te laten nemen; dat zij de meest onmisbare voorwaarde is, onder welke hij zijne gezondheid bewaren en bevestigen, zijne standplaats als burger der groote maatschappij met waardigheid bekleeden en zijne eigene regten en belangen, even als die van anderen, naar eisch en billijkheid handhaven en eerbiedigen kan. Een arbeid, die u leert, dat men de kinderen van de geboorte af aan moet gewennen aan een leefregel, die met de natuur (zegge met de natuur!) overeenkomstig is; een arbeid, die u toont, dat de gewoonte van een gepasten en door het ligchaam zelf voorgeschreven leefregel, de grondslag moet uitmaken van de opvoeding des menschen tot zelfbeheersching; een arbeid, eindelijk, die er op aandringt, dat de behandeling van alle kinderen, tot hun vijfde levensjaar, bijna geene andere wezen kan en mag, dan eene diaetetische, zulk een arbeid kan ook - vergeef mij het stoute vermoeden - voor u geen geheel overtollige geacht worden, zoo lang gij toch uwe zuigelingen nog door vertroeteling bederft; zoo lang de gaven des geestes van uw kind, hoe kunstmatig ook aangekweekt, in uw oog nog meer waarde hebben, dan de gezonde en krachtige ontwikkeling van zijn ligchaam; zoolang gij er nog angstvallig naar jaagt, om uw kind reeds voor het eeuwige leven voor te bereiden, vóórdat het in staat is zijne betrekking tot de aarde te begrijpen en zijne plaats in dit tijdelijke leven goed te bekleeden. Het is maar al te waar, hetgeen Dr. Riehm aan zijnen vriend schrijft: ‘de waarheid van het nut der gezondheidsleer wordt in het afgetrokkene wel door niemand betwijfeld; maar de toepassing harer voorschriften, in het dagelijksch leven, is ook bij den beschaafden stand, zoo schaarsch en gebrekkig, dat men, bij hervorming en verbetering te dezen opzigte, van meet af 
zal moeten beginnen. Zoodra de elementaire wetten der diaetetiek ook onder ons beter gekend en ('t is een noodzakelijk gevolg dier bekendheid!) bemind en gewaardeerd zullen wezen; wanneer die leer onder 't jonger geslacht wortel zal hebben geschoten en aanvankelijk van grooter, practischen invloed blijkt, is er gelegenheid te over, om te grijpen naar krachtiger voedsel, dan hier door Joerg geboden wordt.’
Inmiddels, pour préparer l'estomac, beginne men maar met den dunneren kost, dien Joerg ons opdischt. Men beginne maar zich in de zelfbeheersching te oefenen. Alle zelfbeheersching echter moet van zelfkennis uitgaan. Die zelfkennis leert al aanstonds, dat de mensch, die aanspraak maakt op vrijheid, gedurende zijn leven, aan zeer vele en verschillende beperkingen onderworpen is, wier kracht en omvang hem bekend moeten zijn. In het eerste hoofdstuk van Joerg's werkje worden de voornaamste kortelijk aangeduid. Die zelfkennis geeft vervolgens den leefregel of de diëet aan de hand, passend voor ieder mensch in het bijzonder, welke den grondslag vormen moet voor de opvoeding tot zelf beheersching. Die leefregel moet afgeleid worden van de natuurlijke behoefte, wier eischen goed gekend en gewaardeerd moeten worden, zal men niet aan den eenen kant door onthouding, aan den anderen door overprikkeling, zich zelven nadeel berokkenen. Kent men hier ook al de juiste grenzen (het tweede en derde hoofdstuk duiden ze nader aan), dan is het weder aan de zelfbeheersching om te waken, dat zij niet overschreden worden. Die zelfbeheersching, zij is geene van buiten aangevoerde magt, zij is, even als zijn geheugen, als zijn oordeel, een eigenschap van, of, wilt ge liever, eene kracht in den mensch,

{==771==} {>>pagina-aanduiding<<}
eene eigenschap, die aangekweekt, eene kracht, die door oefening vermeerderd kan worden. ‘Onder zelfbeheersching,’ zegt Joerg, ‘verstaan wij het geestelijk vermogen of de kracht van den wil, waardoor de mensch, uit gevoel van zedelijkheid en regt, vrij van alle bijkomende beweegredenen, derhalve zonder dwang en niet uit vreeze, iedere handeling of verzuim vermijdt, waardoor hij zijn eigen bestaan, zijne gezondheid of zijn eigendom in gevaar brengt; waardoor hij de regten en belangen van anderen kwetsen, of tegen de wetten van godsdienst, van zedelijkheid of van den staat zondigen zou.’ En in dien zin geven wij allen het hem zeker gewonnen, dat de zelfbeheersching het voornaamste middel is tot een lang, weinig kostbaar en (voegen wij er bij) gelukkig leven. (Z. Hoofdstuk IV.) Daarom, lezer, gewent uwe kinderen aan eenen natuurlijken leefregel en gij zult den duurzaamsten grond tot zelfbeheersching in ben leggen; gij zult hunne gezondheid bevorderen, de kosten van hun levensonderhoud verminderen en dat leven zelf verlengen. - En zoo ziet gij dan, dat in weêrwil dat de voorschriften, die Joerg u geeft, zeer eenvoudig en practisch zijn, de vruchten, die hij u van hunne opvolging belooft, overheerlijk genoemd mogen worden. Waart gij, hetgeen wij gaarne gelooven willen, van de noodzakelijkheid van vele daarvan reeds vooraf doordrongen, zorg dan, dat uwe overtuiging ook door anderen en vooral door hen gedeeld worde, die door jeugd of stand in beschaving en ontwikkeling beneden u staan. Doctor Riehm heeft die taak gemakkelijk gemaakt door zijne vertaling, in wier plaats wij zeker liever eene vermeerderde en verbeterde omwerking van zijne hand gezien hadden. Al zouden daardoor sommige waarheden minder triviaal geschenen hebben, andere beter ontwikkeld en meer toegelicht geworden zijn, al zoude het geheel eenen behagelijkeren stijl en vorm gekregen hebben; zoo als zij daar staan, verdienen 
zij reeds ten volle behartiging. Predikt ze daarom alomme, opdat de diaetetiek, ook bij ons volk, meer ingang vinde en hare waardige plaats in de paedagogiek, ja in de ethica inneme, en dat volk weêr groot en krachtig worde door eene mens sana in corpore sano; want die zich zelven beheerscht is een grooter held, dan die eene stad inneemt.

- T -

De moeder in den huisselijken kring, of de grondbeginselen der moederlijke pligten op gemeenzame wijze toegelicht, naar het Engelsch van John S.E. Abbott. Geschenk voor jeugdige echtgenooten en moeders, met eene voorrede van J.J.L. ten Kate. Amsterdam, Gebroeders Willems, 1850.

Het onderwerp is, zoo als de Heer ten Kate te regt zegt, bij uitnemendheid gewigtig; het beginsel positief-christelijk; maar den vorm zouden wij niet zoo allezins behaaglijk kunnen noemen; want, zoo als hij later zelf er-
{==772==} {>>pagina-aanduiding<<}
kent, de voorstelling is wel wat stijf, wat vormelijk, ja wat methodistisch, wat breedsprakig. Intusschen er zullen moeders genoeg gevonden worden, die zich daaraan niet zullen ergeren. Ook in de opvoeding zal wel de individualiteit de voornaamste rol spelen. Zij zal wel gewijzigd moeten worden, naarmate die individualiteit anders is, zoowel bij hen, die opvoeden, als bij hen, die opgevoed worden. Behoudens het hoofddoel dier opvoeding, hetwelk wel altijd hetzelfde zal blijven, kunnen en moeten de middelen, waardoor men er toe geraken kan, vaak zeer verschillen. Moeders, die zich het positief-christelijke standpunt gekozen hebben, zullen in dit werkje menigen leiddraad vinden en menigen goeden wenk, die strekken mag tot bevordering van den vrede harer ziel, door het waarachtige geluk harer dierbare panden. Het boekje toch bevat veel, wat behartiging verdient, en is in elk geval het uitvloeisel van het innigste besef van den meest vermogenden invloed, dien moeders op het welzijn van toekomstige geslachten kunnen uitoefenen; zoodat de schrijver zich overtuigd houdt, dat, indien ons land vervuld zal zijn van deugdzame, vaderlandslievende moeders, het ook weldra aan deugdzame, vaderlandslievende mannen geen gebrek meer zal hebben.

- T. -

De Huisvriend. Gemengde lectuur voor burgers in stad en land, verzameld door J.J.A. Goeverneur. Zevende Deel, 1849. Te Groningen, bij C.M. van Bolhuis Hoitsema.

Eer wij den Jaargang 1850 van ons Tijdschrift sluiten, brengen wij nog den vlugtigen maar wèlgemeenden groet aan het Weekblad, aan het hoofd dezer regelen vermeld. Wij hebben ons verheugd in de voortzetting der kennismaking, die dra tot vriendschap klom. De ‘Huisvriend voor 1849’ heeft evenzeer regt op onzen lof en onze achting, als die des vorigen jaars. De keus der onderwerpen, die hij behandelt, is even doelmatig, en de toon, dien hij aanslaat, is gewis in staat, om veler sympathie te wekken. Wij twijfelen dus niet, of hij zal in de gezinnen, waar hij zich den toegang verschaft had, even welwillend ontvangen worden, als bij zijne vroegere bezoeken, al mogt men hem nageven, dat hij, dit jaar, meer dan vroeger, gegrepen heeft naar 't goede, om zijn reiszak te vullen, al was 't strikt zijn eigen niet. 't Zou menigeen meer gestreeld hebben zijn pennevruchten, die misschien ontijdig vergeten waren, weêr te vinden in de bladen van den ‘Huisvriend’, als deze de beleefdheid gehad had den ‘burgers van Stad en Land’ tevens te berigten, aan wien ze eigenlijk die versnapering te danken hadden. 't Zou onzen ‘Gids’ gemaklijk vallen, zijn eigendomsregt op ‘Darby Doyle's Reize’ en 't ‘Kerksprookje,’ te bewijzen, en gewis heeft de meesterlijke vertaling dier uitheemsche lettervruchten, die het zevende deel van den ‘Huisvriend’ versieren, de vermelding der bron, als pligt van erkentelijkheid, geenzins overbodig gemaakt. - Wij eindigen met den welgemeenden wensch voor de voortdurende ontwikkeling en uitbreiding van den ‘Huisvriend.’
- M.


1 De overzetter meldt ons in eene aanteekening, dat het ‘roode vingerhoedskruid’ (Digitalis purpurea), 't geen in Ierland in het wild groeit, menigmalen aan 't graf van dierbare afgestorvenen tot kunsteloos sieraad verstrekkende, van het volk den dichterlijken naam heeft ontvangen, dien we hier vermeldden.

1 Vgl. over Hadji Miskien, Korthals, ‘Topographische schets,’ blz. 38.

2 Zie daarover S. Müller, ‘Bijdragen,’ blz. 141.

1 Zie ‘Tijdschr. v. Neêrl. Indië,’ Jaarg. IX, Dl. IV, blz. 215.

1 Zie daarover het uitvoerig berigt van Korthals, ‘Topogr. Schets,’ bl. 50-53.

2 Zie Junghuhn, Th. I, S. 158.

1 Zie ‘Tijdschrift v. N. Ind.,’ t.a.p., blz. 231. Verg. met het aangehaalde, door tallooze zinstorende drukfouten ontsierde, artikel hier en elders de aanmerkingen en verbeteringen van den Heer H.M. Lange, in den Jaargang 1849, Dl. II, blz. 190. Deze aanmerkingen zijn mij ook van dienst geweest, om later eenige eigennamen van personen, zoo als Tamson (niet Thomson), Veltman (niet Veldman), thans naauwkeuriger te schrijven, dan in de uitgave van het werk des Heeren de Stuers.

1 Aangehaald door den Heer de Stuers, Dl. I, blz. 171.

1 Verg. ald. blz. 181. De geheele memorie van Toewankoe Imam zal als bijlage aan het Tweede Deel worden toegevoegd.

2 Si-Pisang is hetzelfde als Pisang. De Malcijers plaatsen vóór eigennamen dikwijls het voorvoegsel Si.

1 Zie hierover Boelhouwer, ‘Herinneringen,’ blz. 122.

1 Vgl. Jaargang 1849, Dl. II, blz. 699.

1 Eene beschrijving van Bondjol met eene afbeelding geeft het ‘Tijdschr. voor N. Indië,’ Jaarg. II, Dl. I, blz. 456. Eene andere zal men vinden in het tweede Deel van het werk van den Heer de Stuers, in het XXIIste hoofdstuk.

1 Pag. 2.

2 Van Hengel, ‘de leer van het Avondmaal,’ enz. Leiden. 1848. bl. 4.

1 Pag. 1.

1 Men houde den schrijver niet voor een voorstander van het oude supranaturalisme, hetwelk een geschrift, alleen omdat het in het N.T. staat, als zuivere kenbron schijnt te beschouwen. Hij is niets minder dan dit, gelijk reeds alleen uit de IXde Thesis achter zijn geschrift zou blijken. Het ware geene schade geweest, als hij dit hier had doen uitkomen; maar het was toch ook te minder eene dadelijke behoefte, omdat de onechtheid van eenig geschrift op het daarin voorkomende gebruik der door hem behandelde Grieksche woorden naauwelijks eenigen invloed kon uitoefenen.

1 Wij merken hier op, dat ook bij onze overzetters het onderscheid niet altijd uit het oog verloren is. Zij zetten ἀποκαλύπτεσθαι op drie plaatsen door ontdekt worden (van zijn deksel ontdaan worden) over, t.w. Matth. X: 26, Luk. XII: 2, 1 Kor. III: 13; terwijl ἀποκάλυψις Luk. II: 32 door verlichting vertaald is, en ϕανεροῦν drie malen door openbaar maken, en ϕανεροῦσθαι acht malen door openbaar worden en eenmaal door verschijnen.

1 Ontdekken zou hier eigenaardiger zijn; maar wij onthouden ons daarvan, omdat dit woord in onze taal niet slechts de beteekenis heeft van: van deksel ontdoen, maar ook van: vinden, achter iets homen, ofschoon deze beteekenissen onderling verwant zijn.

1 De schrijver heeft hier het oog op de verklaring van den Hoogleeraar Scholten.

2 Deze overzetting, die buiten kijf de eenige goede is, wordt door den schrijver geregtvaardigd. - Hij laat nog iets over Jerem. XXX : 6 (de LXX) volgen, maar het is niet van dat gewigt, dat wij het bepaaldelijk behoeven te vermelden.

1 Hiertoe zou 1 Tim. III: 16 te brengen zijn, als daar te lezen was Θεὸς ὲϕανερώθη ἐν σαρκί.

1 Men vergunne ons dit in ongenade gevallen woord hier en ook later te bezigen, om het latijnsche res facta uit te drukken.

1 Zoo, zonder αὑτοῦ, moet er klaarblijkelijk gelezen worden.

1 Ἐκ πίστεως moet niet, gelijk sommigen doen, met δικαιοσύνη Θεοῦ verbonden worden.

1 De lezer houde in het oog, dat dit woord door den schrijver gebezigd wordt om de openbaring in haar geheel, als de manifestatie en revelatie beide in zich sluitende, aan te duiden.

1 Uitgenomen alleen het Charisma der glossolalie, gelijk wij boven gezien hebben; maar men vergete niet, hoe hoog Paulus de Profetie daarboven verheft, als waardoor de mensch in het bezit zijner rede hetzelfde vermag uit te werken, wat God wil uitwerken door de Goddelijke Patefactie, te weten, dat allen geleerd en gesticht worden, 1 Kor. XIV: 31, en allen ten deel valt stichting en vermaning enz., vs. 3.

1 Zie T. II, p. 106.

1 ‘Gramm.’ 5te Aufl. S. 213.

2 Zie p. 101 sq.

1 Zie pag. 100 sq.

2 Zie pag. 104.

1 Bij dit artikel heb ik veel dienst gehad van het mij eerst thans ter hand gekomen werk van Anderson, ‘Acheen and the ports on the north and east coasts of Sumatra,’ Londen, 1848.

1 Door anderen Boeroemon geheeten. Eigenlijk zijn het twee rivieren, die zich bij Pertibi vereenigen, maar na de vereeniging volgens sommigen den naam van Boeroemon, volgens anderen dien van Panei blijven voeren.

2 Over de verovering van Mandaheling door de Batta's deelt de Heer Willer bijzonderheden mede, ‘Tijdschrift v.N. Ind.,’ Jaarg. VIII, Dl. II, blz. 419-423.

1 Inzonderheid van de troeboe, welke gedroogd uaar de binnenlanden gevoerd wordt. Vooral echter is de kuit van deze visch een voornaam handelsartikel. De voornaamste visscherij is te Boekit-batoe, aan de straat door het eiland Bangkalis gevormd. Het regt, dat de Sultan op deze visscherij heft, wordt op ƒ 72,000 's jaars gerekend. Zie Andersons ‘Acheen,’ pag. 173.

2 Pag. 356.

3 Marsden noemt hem, indien beide schrijvers dezelfde gebeurtenis bedoelen, ‘Toewankoe Pangeran, broeder van den Radja.’

4 Anderson, ‘Acheen,’ p. 198, verg. met 231 en 236.

1 T. II, p. 20. De Hr. Temminck plaatst verkeerdelijk de sluiting van dit verdrag in 1816, en heeft mij in zijne dwaling doen deelen in de Inleiding op het werk van den Heer de Stuers, blz.
xlvi, lix.

1 Zie Anderson, t.a.p., pag. 177, 178, 196-198, 231-233, 236, 237. Ik heb in de Inleiding op het werk van den Heer de Stuers, blz. lix, aangeduid, dat het beroep op dit en dergelijke handelsverdragen, na de overeenkomst met de Engelschen in 1824, niet wel als geldig kon worden aangenomen. Men zie in welke bogten Anderson zich wringt (p. 15), om aan de gevolgtrekkingen uit die overeenkomst te ontsnappen.

2 Anderson, p. 171.

1 Zie Junghuhn, Th. I, S. 162. In de Inleiding, die ik voor het werk van den Heer de Stuers heb geschreven, heb ik verzuimd van deze benting te Bila gewag te maken. Ook heb ik daar ten onregte de Rakan als de grens tusschen de Maleijers en Batta's op het Oosterstrand doen voorkomen. Dr. Junghuhn heeft niet eens het land tusschen de rivieren van Panei (Boeroemon) en Koeboe onder de Battalanden durven opnemen, dewijl het ten halve door Maleijers bewoond is. Het land tusschen de Koeboe- en Rakanrivier, op de kaarten Bangkalo of Bangka geheeten, is dus in allen gevalle nog geheel Maleisch.

1 Anderson, p. 10, 11.

2 Zie Jaarg. 1849, Dl. II, blz. 562, 569, 575.

3 Ald. blz. 571.

1 Zie Anderson, ‘Acheen,’ p. 177-208, 233-238.

1 Zie blz. 35.

2 Zie Jaarg. 1849, Dl. II, blz. 597. Anderson handelt uitvoerig over de geschiedenis van dezen vorst en zijne betrekkingen tot het Engelsch bestuur te Poelo Pinang (‘Acheen,’ p. 27-152). Wat ik daarover in mijn tweede artikel heb aangestipt is zeer onvolledig; ik wil trachten hier de hoofdpunten kortelijk aan te geven, en daardoor de geschiedenis van Atjeh eenigzins aan te vullen, sedert het tijdstip, waarop ik Marsden als gids heb moeten ontberen (zie t.a.p., bl. 578).


Sultan Djauhar Alam-Sjah was de opvolger van Alaoe'd-din Mahmoed Sjah-Djehan; maar daar hij minderjarig was bij zijns vaders dood, bestuurde zijn oom Toewankoe Radja zijne staten als regent, en aanvaardde hij eerst in 1802 zelf de regering. De Koningin-weduwe schijnt altijd den jongen Vorst vijandig te zijn geweest, die een groot deel zijner jeugd op Engelsche schepen had doorgebragt, en groote genegenheid had opgevat voor de Europeanen en de Europeaansche levenswijze, die hem de voorschriften der Mohammedaansche godsdienst vaak deed uit het oog verliezen. Het was echter waarschijnlijk niet zoo zeer deze neiging, als de zucht naar onafhankelijk gezag, die de hoofden van het reeds zoo verzwakte en in vele leenstaten verbrokkelde rijk , inzonderheid den befaamden Lebi Dapa, van wien straks nader, tegen hem in het harnas joeg. Toewankoe Radja en de Koningin-weduwe kozen welhaast de partij der wederspannige hoofden, en in 1805 zag Djauhar Alam-Sjah zich zoodanig in de engte gebragt, dat hij genoodzaakt werd naar Pedir te wijken en het Engelsch bestuur te Pinang om hulp aan te zoeken (zie t.a.p., blz. 595), tegen belofte der vergunning om te Atjeh een fort en faktorij te bouwen. De Engelschen bepaalden zich echter tot toezeggingen, en inmiddels gelukte het aan Djauhar Alam-Sjah, om het verloren gezag gedeeltelijk te herwinnen. Sedert 1808 geraakte de Sultan met de Engelschen te Pinang in verschil, waarvan Anderson de schuld geheel aan willekeurige handelingen en gebrek aan bekendheid met de instellingen van Atjeh van den kant der Britsche bewindslieden toeschrijft. Deze staat van spanning duurde tot in 1814, toen op nieuw een oproer uitbrak, aan welks hoofd Toewankoe Paki, het Opperhoofd van Pedir, stond. Juist op dat tijdstip kwam Kapitein Canning als afgevaardigde van het gouvernement in Bengalen, om den staat van Atjeh te onderzoeken. De afgevaardigde bezocht, ingevolge zijne instructies, eenige der oproerige hoofden, alvorens zich aan den Koning te doen voorstellen,
hetgeen ten gevolge had, dat deze, door zijn Minister Fenwick, een Engelschman van een zeer dubbelzinnig karakter, opgestookt, in de zending eene poging tot aanmoediging van den opstand zag, en weigerde den afgezant te ontvangen. Dit verergerde de vijandschap der Engelschen, en toen weldra de oproerige vasallen den Koning van de regering vervallen verklaarden, en die aan Seijid Hoesein, een rijk koopman op Poelo Pinang wonende en zoon van Sultan Djemaloe'l-Alam bij eene slavin van Nias, opdroegen, was het niet onduidelijk, dat het Britsch bestuur, ofschoon zich van alle openlijke tusschenkomst onthoudende, in stilte de pogingen van Seijid Hoesein begunstigde. Men look het oog voor zijne toerustingen, en zag het aan, dat zijne schepen onder Engelsche vlag onder zeil gingen, om den wettigen Koning te onttroonen. En toen in December 1815 Djauhar Alam-Sjah, uit zijn rijk gevlugt, en de regering in handen latende van Seifoe'l-Alam (niet Sjerief-Alam, gelijk ik schreef t.a.p., blz. 597), een natuurlijken zoon van Seijid Hoesein, dien deze in zijne plaats had gesteld, eene schuilplaats op Pinang kwam zoeken, moest hij in verschillende opzigten de vijandige gezindheid van het Britsch bestuur ondervinden. In 1816 zocht Toewankoe Paki, den nieuwen Koning reeds moede geworden, zich met Djauhar Alam-Sjah te verzoenen, die daarop naar Atjeh terugkeerde. Van nu af begon een langdurige strijd tusschen de beide mededingers naar den troon, waarbij het bestuur van Pinang, op last van het opperbestuur in Bengalen, nu de striktste onzijdigheid bewaarde. In 1817 evenwel kwam het Britsch bestuur tot de overtuiging, dat de belangen des handels het herstel van den vrede te Atjeh gebiedend vorderden, en Kapitein Coombs werd als afgevaardigde derwaarts gezonden, om den staat van zaken te onderzoeken. De afgevaardigde kwam in het begin des volgenden jaars te Atjeh, maar onder den indruk, dat de zaak van Sultan Djauhar verloren was, stelde hij zonder veel onderzoek de preliminairen van een
verdrag met Saifoe'l-Alam vast en deed zelfs geene poging om met Sultan Djauhar in gesprek te komen. Niet lang daarna vernam men, dat het Hollandsch bestuur te Malakka zijne hulp aan Sultan Djauhar had aangeboden, en deze, door de Engelschen in den steek gelaten, genegen scheen hunne aanbiedingen te aanvaarden. Dit had een verwonderlijken invloed, zoowel op de inzigten als op de activiteit der Britsche bewindslieden. Raffles, de Gouverneur van Benkoelen, had zich op het laatst van 1818 naar Bengalen begeven, om op het gevaar van de pogingen der Hollanders tot uitbreiding van hunnen invloed opmerkzaam te maken, en tevens inlichtingen gegeven omtrent de Atjinesche zaken, die geheel in strijd waren met het verslag van Kapitein Coombs. Aan deze beide Heeren gezamenlijk werd nu eene nieuwe missie naar Atjeh opgedragen, voornamelijk met het doel om met den Koning, die zou blijken het gezag in handen te hebben, zoodanige verstandhouding aan te knoopen, als noodig zou zijn om de vrije vaart in de straat van Malakka te verzekeren en den Hollandschen invloed te weren. De instructie der afgevaardigden rustte overigens op de onderstelling, dat Djauhar Alam-Sjah als werkelijke Koning zou behooren beschouwd te worden, en dat hij slechts eenige ondersteuning van het Britsch bewind zou behoeven, om zich geheel in de regering te handhaven. Men stelde zich dus voor, met hem te zullen handelen, mits hij voldoening gaf voor zijn vroeger jegens de Engelschen gehouden gedrag en toestemde in de bedingingen van den Gouverneur-Generaal.


Wat nu volgde, verhaal ik hier in de woorden van Raffles (Memoirs) zelven: ‘Te Pinang gekomen, werd ik onderrigt, dat de Gouverneur, Kolonel Bannerman, had geprotesteerd tegen mijne tusschenkomst in de Atjinesche zaken en daarover aan het Gouvernement geschreven had in termen, die het noodzakelijk maakten, dat ik verder antwoord afwachtte. Terwijl deze vraag hangende was, begaf ik mij naar Singapoera, bereikte daar mijn oogmerk, en keerde naar Pinang terug, genoegzaam in tijds om de nadere instructiën van het Gouvernement te ontvangen. Deze strekten alleen tot bevestiging der vroegere, en Kapitein Coombs en ik vertrokken diensvolgens naar Atjeh. Wij bleven daar bijna zeven weken, gedurende het eerste gedeelte van welke onze inzigten lijnregt tegen elkander overstonden; maar na een papier-oorlog, welke meer dan 1000 bladzijden papier van het grootste formaat, door de Compagnie gebruikt, verslond, kwam hij tot mijne zienswijze over, wel overtuigd, dat wij, naar regt en behoudens onze eer, geene andere politiek konden volgen, dan het streven naar het herstel van den wettigen Soeverein. De valsche aanspraken van Seijid Hoesein werden bewezen geheel ongegrond te zijn, en het was duidelijk, dat hij het Gouvernement grovelijk bedrogen had. Wij sloten vervolgens een verdrag en verkregen alles wat wij wenschten, te weten, het regt van te Atjeh een kantoor en een resident te hebben, en alle andere Europesche natiën van de vestiging aldaar uit te sluiten. Al wat ons nu nog te doen stond, was den Gouverneur van Pinang te verzoeken, dat hij Seijid Hoesein van verdere tusschenkomst zou terughouden, en alle uitrusting van troepen werd natuurlijk geheel overbodig.’


Seifoe'l-Alam scheen aanvankelijk nog eenigen tegenstand te willen bieden, waarop de Britsche regering het oorlogschip Dauntless naar Atjeh zond, om haren bondgenoot te ondersteunen. De ex-Koning nam daarop de vlugt, en woonde vervolgens op Poelo Pinang, waar hem een jaargeld door de Engelsche regering werd toegestaan. De Heer Sartorius, in 1820 met het bekrachtigd verdrag naar Atjeh gezonden, slaagde er in de hoofden geheel met Sultan Djauhar te verzoenen, die sedert in vrede regeerde tot aan zijnen dood in het begin van 1824. In strijd met de uiterste wilsbeschikking des Konings, die een zevenjarigen zoon bij zijne wettige echtgenoot tot zijn opvolger bestemd had, droegen de Panglima's der Sagies thans de regering op aan zijn onwettigen zoon Toewankoe Darid, die schijnt geregeerd te hebben onder den naam van Mohammed-Sjah (zie t.a.p., blz. 597, volgens Ritter), en na eene regering van weinige jaren is opgevolgd door Toewankoe Ibrahim, een anderen onwettigen zoon van Djauhar Alam-Sjah.


Ten aanzien van het verdrag, door Raffles met Atjeh gesloten, geef ik hier nog plaats aan eenige zinsneden uit eene nota der Engelsche gevolmagtigden, tijdens de sluiting van het bekende traktaat van 1824 tusschen Groot-Brittanje en de Nederlanden (dd. 17 Maart): ‘Een verdrag, in het jaar 1819 door Britsche agenten met Atjeh gesloten, is in strijd met het derde artikel van het tegenwoordig traktaat. De Britsche gevolmagtigden nemen daarom op zich, dat het verdrag met Atjeh, zoo spoedig als mogelijk is, in eene eenvoudige schikking voor de gastvrije ontvangst van Britsche schepen en onderdanen in de haven van Atjeh zal veranderd worden. Maar daar sommige der voorzieningen van dit verdrag (welke aan de Nederlandsche gevolmagtigden zijn medegedeeld) bevorderlijk kunnen zijn aan de algemeene belangen der Europeanen, gevestigd in de Oostersche zeeën, vertrouwen zij, dat de Nederlandsche regering maatregelen zal nemen, opdat de vrucht dezer voorzieningen behouden blijve. En zij drukken hun vertrouwen uit, dat geene maatregelen, vijandig tegen den Koning van Atjeh, zullen worden in het werk gesteld door den nieuwen bezitter van Fort Marlborough.’ Deze verklaringen, waarin men toen ter tijd gewillig berustte, waren zeker in een later tijdvak een hinderpaal voor het Nederlandsch Gouvernement, om regtstreeks tegen Atjeh eene vijandige houding aan te nemen; maar men begrijpt, dat reeds het bezetten van Singkel, eene Atjinesche onderhoorigheid althans in naam, de verontwaardiging der Britten op Poelo Pinang en Singapoera in hooge mate gaande maakte, en dat zij niet minder verwachtten, dan dat de Nederlanders zich vandaar een weg dwars door het eiland naar Delli zouden banen, om van Delli zich weder met den post te Bila in betrekking te stellen, en eindelijk ook het treurig overschot van den vroeger zoo magtigen Atjineschen staat in het lot van het overige des eilands te doen deelen (zie Anderson, p. 11, 12).

1 Dit gebeurde gedurende de minderjarigheid van Djauhar Alam-Sjah en het regentschap van Toewankoe Radja. Zie Anderson, p. 51.

1 Blz. 32.

1 Blz. 37.

1 Volgens een artikel uit een dagblad van Poelo Pinang, door Anderson aangehaald (p. 12), had de Radja van Delli aan het Engelsch Gouvernement der ‘Straits’ reeds kennis gegeven van de verwachte komst der Hollanders dwars over het eiland van Singkel, en verklaard, dat hij, zonder Britsche tusschenkomst, zich aan al hunne eischen zou moeten onderwerpen.

2 Zie Jaarg. 1849, Dl. II, blz. 693.

1 Uitvoeriger en naauwkeuriger beschrijving van deze vreesselijke gebeurtenis vindt men in de Bataviasche Couranten van dien tijd en bij Dr. Junghuhn in het Tijdschrift voor Nederlandsch Indië, 5de Jaarg. 1ste Deel, blz. 264, wien ik voornamelijk gevolgd ben.

1 Vergeet mij niet, bl. 1.

2 Holland, bl. 45.

3 Aurora, bl. 121.

4 Ibid., bl. 249.

1 Na Karl-Wilhelm Scheele's dood verzameld en uitgegeven door Hermbstädt (Berlin 1793. 2 Bde.).

1 Meestal wordt haar naam geschreven Schuurmans, maar zij zelve schreef van Schurman. Vgl. Gesch. van de Kristelijke Kerk in de XVIIIe Eeuw, door A. Ypey, Utrecht, 1809. Deel X, bl. 388-423.

1 Onder het afdrukken dezer bladzijden ontving ik van den Heer J. Kisselius, wiens overzetting van een fragment uit Milton's ‘Paradise lost’ in het vorig gedeelte van dit verslag werd vermeld, het heusche berigt dat er in de aanhaling (op bl. 17) eene drukfout is ingeslopen, die ook in de ‘Vergeet-mij-niet’ te vinden is, maar als niet zinstorende onopgemerkt bleef. Er staat namelijk voor ‘Engel van den echt’ (zoo als ‘genial angel’ door den Heer K. werd overgebragt) ‘Engel van den nacht’ waardoor, in de schatting des overzetters, het fraaije denkbeeld van Milton geheel wordt verduisterd. Op verzoek van den dichter wordt die feil hier verbeterd.

1 Het onmiddelbare zeggen wij, en gelooven het te kunnen verdedigen, als wij van een onmiddelbaar weten en geweten spreken, dat uitspraak doet over goed en kwaad, dat het eigenlijk levensbeginsel is van 's menschen geest, dat ja, verwaarloosd en verstompt, of ook gewekt en gescherpt kan worden, dat door Rede en Evangelie wordt verlicht, bestuurd, veredeld; maar dat in elken mensch aanwezig is, en zich kenbaar maakt eer nog de andere hoogere zielsvermogens zich ontwikkelen. Eerst leven, dan licht. Zoo kon Paulus zeggen, dat God ook aan de Heidenen zich niet onbetuigd gelaten had, wier rede evenwel, soms op jammerlijke doolwegen geraakt, het licht der openbaring tot dusverre had ontbeerd; zoo Christus verklaren: Indien iemand wil
den wille Gods doen, die zal erkennen of deze mijne leer uit God zij.

1 ‘'t Schijnt mij onmogelijk, dat het toenemen van kennis, van beschaving en van zucht naar onafhankelijkheid bij de arbeidzame klassen, niet verzeld zou gaan van een daaraan evenredig toenemen van dat gezond verstand, 't welk zich openbaart in vooruitziende gewoonten van gedrag, en dat hierdoor de bevolking niet van lieverlede in juistere verhouding zou geraken tot het kapitaal en den arbeid. Dit allerwenschelijkst gevolg zou niet weinig worden verhaast door eene tweede verandering, die regtstreeks in den geest en de beste strekking dezes tijds ligt: ongehinderde vrijlating namelijk van industriële bemoeijingen en ondernemingen aan beide seksen. Dezelfde redenen toch, die 't niet langer noodig maken, dat de armen van de rijken zouden afhankelijk zijn, maken het even onnoodig, dat de vrouwen van de mannen zouden moeten afhangen; en regtvaardigheid eischt dat ten minste wet en gewoonte niet tot afhankelijkheid dwingen (waar de correlative bescherming overtollig geworden is), door te verordenen dat eener vrouw, in wier bestaan niet door aangeërfd vermogen werd voorzien, schier geen ander middel zou overschieten om haar levensonderhoud te winnen, dan gade en moeder te worden. Laat de vrouw, die aan deze betrekkingen de voorkeur geeft, ze aannemen; maar dat er geen keus, geene andere loopbaan mogelijk zou zijn voor de groote meerderheid der vrouwen, behalve in de laagste rangen der maatschappij, is eene dier sociale onbillijkheden,
die het luidst om herstel roepen. De vertakkingen van dit onderwerp zijn te veelvuldig en te ingewikkeld, om hier achtervolgd en aangewezen te worden. De burgerlijke en staatkundige gelijkheid der seksen is geen vraagpunt van staatshuishoudkundig détail, maar van beginselen, en is zoo naauw verbonden met de meest vitale kwestiën van menschelijke ontwikkeling en verbetering, dat geene van deze grondig kan worden behandeld, zonder dat ook dáárop acht worde geslagen. Maar juist hierom kunnen wij haar dan ook niet als in 't voorbijgaan beslissen in eene verhandeling aan andere onderwerpen toegewijd. Voor ons onmiddellijk doel is het voldoende aan te wijzen, dat een der waarschijnlijkste gevolgen der industriële en sociale onafhankelijkheid der vrouwen dit zal zijn, dat men eene groote vermindering der overbevolking zal beginnen waar te nemen. Het is door het toewijden van de eene helft des menschelijken geslachts aan deze, andere bezigheden uitsluitende functiën, die 't geheele leven dier sekse vervullen, en ingeweven zijn in bijna elk doelwit der andere, dat het bedoelde instinct zoo buiten alle verhouding tot de middelen van bestaan gekoesterd wordt, als wij dit tot dusver in het menschelijk leven hebben waargenomen.’


(B. IV., Hoofdst. 7, § 3).

1 C.V.v. Bonstetten.

1 ‘Wetsteen der Vernuften,’ Voorrede.

1 Men leze dit vers (aangehaald Natuurk. van het geheelal, bl. 429.):

Róvet hí donsáalgh' keytíjf. 

 Het verwaarloozen van de toonlooze vocaal in twee elkander opvolgende lettergrepen geeft aan het vers eene onaangename hardheid. Men moet echter erkennen, dat het meermalen geschiedt, wil men volhouden, dat er in de thesis niet meer dan ééne syllabe mag voorkomen. Wij zullen er, waar wij over dit punt handelen, bewijzen voor bijbrengen.

1 Men houde het onderscheid wel in het oog tusschen deze z.n.w., en die, welke van een zamengesteld werkwoord zijn afgeleid, b.v. ontslag.

1 Wil men, om den voorslag van drie lettergrepen (iets wat zeker zelden voorkomt) te vermijden, aldus lezen:

Gaf hí Reinaérde félle antwóorde, 

 ik heb er niets tegen. Een verkeerde klemtoon in het rijm komt meermalen voor.

2 Apocope van de e in den 3den Pers. sing. van zwakke praeterita heeft niet alleen bij inclinatie (Jonckbl., bl. 113), maar ook buitendien dikwijls plaats. Wij zullen er beneden voorbeelden van geven.

3 Maria is hier tweelettergrepig. Het komt meer op die wijze voor, b.v. op dezelfde bladzijde:

Maria, ic beveel mi dinen naem. 



4 De plaatsen uit de gedichten, onder den naam van Willem van Hildegaersberch bekend, heb ik, al zijn die niet alle van even veel belang, wel moeten uitschrijven, omdat er nog geene uitgave van bestaat.

5 Men kan ook lezen:

Die bísscop ántwoorde dén baróen. 



1 Barl. I. 177 en 187 smelten de beide laatste syllaben van het woord Barlaäm zamen. 't Geschiedt ook II. 156.

Ende hi Barl
{== afbeelding 
	
==} {>>afbeelding<<}
    
m niet en sach 

 en vs. 170.

Wiltu om Barl
{== afbeelding 
	
==} {>>afbeelding<<}
    
m vragen yet. 

 Dezelfde zamentrekking in het woord Balaäm vind ik in een vers uit Maerlants Rijmbijbel, aangehaald door Clignett, Bijdr., bl. 343.

End Bal
{== afbeelding 
	
==} {>>afbeelding<<}
    
 sprac: in seggedi niet. 



2 Aangehaald bij Clignett, Bijdr. bl. 352.

1 Men denke b.v. aan sondaer, clusenaer en sondersche, clusenersche, (de spelling met sch komt meermalen in HSS. voor), dienaer en diender, enz. Oudaers voor ouders vind ik in de Gesta Rom. cap. 18 en 144, riddaren in het rijm voor ridderen, Renout 470. Met predicaer en prediker is het iets anders. Van praedicare en praedicator, maakte men prediken en predicaer, en van dit prediken werd later het subst. prediker afgeleid. Dit zijn dus werkelijk twee verschillende woorden. - Coster is van het Latijnsche custos. Toen het tot coster verloopen was, begon men er den vreemden oorsprong van te vergeten en zoo kon er costersse van gemaakt worden. Quadersse onderstelt een subst. quader, dat ik echter nooit heb aangetroffen.

2 Het spreekt van zelve dat woorden als altaar, barbaar, predicaer enz., hier niet in aanmerking komen.

3 Men zal bemerken dat ik de plaatsen uit den Ferguut, waar die niet door J. uitgeschreven zijn, oversla. De reden is, dat ik dit werk niet bij de hand heb.

4 Dit vers, vermoed ik, zal bedoeld worden. Want vs. 1788 of daaromtrent is het woord ordine niet te vinden.

1 Het is misschien het beste het vers zoo te lezen, al is het hard. Het kan ook op deze wijze:

Datter cúme yémen in zóude; 

 maar dan heeft men deze zwarigheid, dat op in, dat volgens den zin den sterksten klemtoon vereischte, geen accent valt. Intusschen gebeurt het meer, dat een voorzetsel, waaraan wij, kwam het ons in proza voor, een klemtoon zouden geven, in de thesis staat, b.v.: Limb.	III.	349.	Die scone maget diet al toesach.
Barl.	I.	19.	Vernam hi tserpent uutgaen.
Barl.	II.	13.	Een ander bede hi doe aen nam.
Barl.	III.	191.	Of ic der quaetheit wil ofstaen.
Barl.	III.	13.	Daer mi salicheit bi aen quam.
 Enkele dier verzen zouden des noods anders kunnen gelezen worden. Men merke intusschen op, dat overal, waar zoodanige afwijking van den regel voorkomt, dit in het rijm geschiedt.

1 De verandering van niemen in gheen, door J. voorgeslagen (Walew. Dl. II, bl. 251), is onnoodig.

1 Iets anders is het, wanneer in woorden van vreemden oorsprong, die het accent op de laatste of voorlaatste hebben, op de tweede lettergreep vóór deze een zwakker accent wordt gelegd, b.v.: Beatr.	507.	Ende péniténcie ghedáen.
Beatr.	721.	Ic wílre óm bénedíen.
Beatr.	812.	Ghebénedíjt móetti síjn.
 Het valt daar op geene toonlooze vocaal, en de regel, volgens welken het geschiedt, geldt voor oorspronkelijk Nl. woorden (b.v. ópenbáer) zoowel als voor die uit andere talen zijn overgenomen.

2 Dit vers met drie toonverheffingen te lezen, even als het daarop rijmende:

Om óns te genoúgen te bét. 



1 Zie Woordenl. op den Lekensp. op vercoeveren.

2 B.v. Bredero, Roder. en Alf.:

Wanneer 't hier vloeyt en ginder ebt, 
Heeftmen van water koever. 



1 Serpentsnest als één woord te lezen.

2 Misschien zou men ook kunnen lezen:

End riép den báliú daer; 

 het woord baliu drielettergrepig nemende. Diaeresis komt in dergelijke woorden meer voor, b.v. Limb. III. 22:

Léet die rídder váeliánt. 

 Men kan dit vers ook met drie toonslagen lezen; ik lees het echter liefst op deze wijze, omdat het vers, waarop het rijmt, ook vier hoofdtoonen heeft.

1 Ook elders komt die verdubbeling der n eene enkele maal voor, b.v. Maerl. IV, bl. 272:

Te lidenne ende te winnen Ytale. 



2 Roman van Walewein, Dl. II, bl. 195 en 307.

1 Dit en het vorige, daarop rijmende, vers zou men ook met drie toonverhefflngen kunnen lezen:

End b'sien óchtic mách 
Verném'n op éengen dách. 



2 Misschien doet men hier wel het eerste ne uit te werpen en met drie toonslagen te lezen:

Ter návlen mín no mée. 



3 Of:

Was déerste glóeft mi dás 
Dier tóe ghecóren wás. 



4 Of:

Dus mách hi wínnen, die dóet 
Den qúaden éer end góet. 

 Het komt mij echter voor, dat dus een accent vereischt en het laatste vers derhalve met vier toonslagen moet gelezen worden:

Den qúaden ére énde góet. 



1 Of:

Daer hébsi t'sélven stónden 
Vier rídders slápend vónden. 



1 Moet men lezen: Wal.	1507.	Ende séid': Die dí gave éen ronsíde.
Wal.	1877.	Bácht'n quam éen garsóen geréden.
 Of moet men in een aphaeresis aannemen en dus lezen:

Ende séide: Díe di gáf 'n ronsíde. 
Báchten qúam 'n garsóen geréden? 



2 Hoe moeten de volgende verzen gelezen worden: Maerl. IV.	4.	Entie Wandelen die streden.
Maerl. IV.	6.	Die Wandelen te broken de mure.
Maerl. IV.	15.	Die Wandelen van steden te steden.
 Plaatst Maerlant hier inderdaad de laatste syllabe in de arsis, of legt hij op de tweede eenen klemtoon, denkende aan het Latijnsche Wandali? Het enkelv. is bij hem Wandel, bl. 7, vs. 61.

1 Korenbloemen (Amst. 1672, 4o), Dl. II, bl. 340.

1 Zoo zal er wel gelezen moeten worden, in plaats van maderen, dat de uitgave heeft. Bij Kiliaen vind ik: ‘Inaderen, interiora viscera,’ en van Hasselt geeft in de aanteekening eene plaats waar het voorkomt. Omdat het woord zeer zelden gevonden wordt, voeg ik hier nog een paar plaatsen uit Handschriften bij.


Leven van Jesus, f. 259. v.a. ‘Als ic dit soetelic in mi selven overdene so worden mijn inaderen vervullet ende mijn alre ynnerste gemestet.’


Brieven, Handelingen der Ap. en Apocal. (perkamenten HS. in fol. in bezit van den Heer J.J. Nieuwenhuyzen te Amsterdam), fol. 41. v.a. ‘In ons en sidi niet benauwet inder wetentheit; mer in juwes selfs inaderen sidi enghe.’ (Vulg. 2 Cor. VI. 12. in visceribus vestris.)


fol. 107. r.b. ‘Die deser werelt substancie heeft ende sinen broeder siet noot hebben ende van hem sijn inaderen slutet, hoe blijft die minne Gods in hem?’ (Vulg. 1 Joan. III. 17. clauserit viscera sua ab eo.)

2 De veranderingen in dit en het volgende vers, zoo ook die in vs. 6539, door J. voorgesteld (Rom. v. Walewein, Dl. 2, bl. 287 en 290), zijn onnoodig.

1 Moet de regel omtrent synaloepha misschien wat ruimer genomen worden? Ik heb verzen gevonden, die mij doen vermoeden, dat de ie aan het einde van sommige woorden, althans in de daarop volgende vocaal, insmelt, b.v.:

Franc. 1484. Ádde bejáget die grácie ons héren. 
Maerl. 3,276. Dat élc sónder die grátie ons héren. 



1 Nemende den straal van den Aequator = 10.00, de afplatting = 1/10.3, en de massa = 102.68, dan is de aantrekking aan de polen = 1.082 g., op den Aequator = 1.015 g., of na aftrekking van het cijfer der middelp. vl. kracht 0.864 g., als g de zwaartekracht op den Aequator der Aarde beteekent.

1 Toen de ongelukkige Boudewijn ‘The Haunted man’ aankondigde, vond hij in dit kind eene toespeling op Ierland! Een Ier zou dit ‘a terrible bull’ noemen.

1 Gedichte von Alfred Meiszner, 2te stark vermehrte Aufl. Leipzig. F.L. Herbig. 1846.

1 Histoire de la jeune Allemagne, par M. Saint-Réné Taillandier. Paris. A. Franck. 1848.

1 Schutt. Dichtungen von Anastasius Grün. (A.A. graaf von Auersperg) 7te Aufl. Leipzig, Weidmann. 1846.

1 In de Boheemsche kroegen der lagere volksklasse vindt men meestal een' ouden man of gebrekkigen jongen, die bij 't geklank eener afgeleefde harp, volksmelodiën uitgalmt en, dankbaar, het geringe koperstuk aanneemt, dat de vertrekkende gast hem in de muts werpt.

1 Gierolamo Savonarola, geboren te Ferrara, den 12den September 1452, de geweldige Florentijnsche boetprediker en hervormer, die, als Prior des kloosters van San Marco, door woord en daad, door schrift en leering, op de bevolking den grootsten invloed uitoefende en - al mengde hij zich niet persoonlijk in staatszaken - de ziel was der staatkundige en zedelijke hervormingspartij, kreeg 't spoedig te kwaad met Paus Alexander VI, maar vond zich sterk genoeg, dien kerkvoogd tegenstand te bieden, geschoord door zijne populariteit en den invloed der Signoria. Doch naarmate de aanhang vermeerderde van den invloedrijken monnik, wies ook 't getal zijner tegenstanders, wien 't eindelijk, na jaren zwoegens, gelukte de Signoria zamen te stellen uit gezworen vijanden des predikers, die de eerste gelegenheid gretig aangrepen, om zich van hem meester te maken, hem op de pijnbank legden en vergeefsche pogingen aanwendden, om hem te dwingen tot de bekentenis van misdaden, die hij nooit begaan had! Maar ze hadden geene bekentenis noodig om 't voorafberaamde plan ten uitvoer te brengen. Ook zonder vorm van regtspleging spraken ze het doodvonnis uit, 't geen aan Sayonarola, die juichte te midden zijner pijn, op den brandstapel voltrokken werd, den 23sten Maart van 't jaar 1498. De heldenfiguur des edelen monniks heeft den omlauwerden Oostenrijkschen dichter Nikolas Lenau, geinspireerd tot den verheven zang, die den naam des martelaars draagt.


(Vgl. het opstel ‘Savonarola’ van Dr. L.R. Beijnen, in het ‘Album der Schoone Kunsten,’ 1850, blz. 14.)

1 Thaddeus Kosciusco - een naam, die 't hart des echten Pools hoog doet kloppen van liefde en bewondering; een naam, die boven alle andere schittert in de geschiedenis van den vertwijfelingvollen vrijheidskamp, in het laatst der vorige eeuw, omluisterd als hij is door den gloed van edele zelfopoffering, blakende vaderlandsliefde en onbezweken moed; een naam, bij de natie vergood, bij den vijand gevreesd en geëerd, bij allen levende in onverwelkelijke herinnering!

1 Z̃is̃ka. Gesänge von Alfred Meiszner. Leipzig. 1846.


Als eene bijdrage tot de waarde der teekens, waarmeê sommige letters in de Boheemsche spraakkunst zijn voorzien, geven we het volgende op:


de Boheemsche z̃ wordt uitgesproken als de j der Franschen in jamais, of de g in genie, gîte.


De s̃ als het sch des Duitschers. Z̃is̃ka wordt dus gelezen als g-ischka.


De z als de zachte Duitsche s in Blase. Zavoi als Savoi.


De c̃ als de italiaansche c in certo, of als 't duitsche tsch in Peitsche; lees dus c̃ech als tschech.


De r̃ (in Pr̃emysl, Pr̃ibislaw) is een r met de z verbonden, en klinkt zachter dan het duitsche rsch in Hirsch.


De w aan 't einde van een woord, wordt niet uitgesproken.

1 Z̃is̃ka werd in het dorp Trocznow, in den Prachiner-kreis, geboren. Zijne moeder, die zich op het veld bevond, om het oog te laten gaan over de werkzaamheden van den oogst, werd, gedurende een onweder, door barensweeën overvallen en bragt haar kind ter wereld onder een' eikenboom, die als Z̃is̃ka's-eik (Z̃is̃kowy Dub) tot in 't begin dezer eeuw bij 't landvolk in hooge eere stond. Toch werd de boom zooveel mogelijk gemeden, want wie onder zijn schaduw insliep, werd overvallen door fantastische droomen van veldslagen en moordtooneelen, met onbeschrijfelijken angst en gejaagdheid. De eik ging eindelijk te grond, omdat de smeden en houthakkers uit de buurt geloofden, dat een splinter daarvan, gedreven in 't handvat van hun moker of bijl, onvergankelijke krachten gaf.


Vele geschiedschrijvers verkeeren in de dwaling, die bij elke gelegenheid nog trouw wordt nageschreven, dat het woord ‘Z̃is̃ka’ een éenoogigen beteekent, en dat de veldheer der Hussiten dien bijnaam eerst gekregen zou hebben, toen hij, in den Litthauer krijgstogt, een oog verloren had. Maar 't woord ‘Z̃is̃ka’ beduidt in geene Slawische taal ‘een éenoogige’, en uit eene oorkonde, die men in de archieven der stad Schwenitz aantrof, blijkt, dat Z̃is̃ka reeds ten jare 1384, derhalve vóor den Litthauer veldtogt, teekent ‘Jan Z̃is̃ka, genaamd van Trocznow.’ Op stukken van later datum vindt men zijne handteekening als broeder ‘Z̃is̃ka van den Kelk’ - My Jan ‘Bratr Z̃is̃ka z Kalichu.’ (Vgl. Jac. Lenfant, Histoire de la guerre des Hussites etc. Amst. 1731. Caspar Royko, Geschichte d. grossen allgem. Kirchenversammlung zu Kostniz. Prag. 1796. Meiszner, t.a.p. C. von Rotteck's Allg. Weltgesch. e.z.v.)

1 Historiesch onjuist - want de pijl uit den boog van ridder Koczowsy trof den tak des booms, achter welken Z̃is̃ka de vestingwerken van Raby poogde te verkennen, zóo, dat een splinter hem in 't oog sprong, hetwelk geene geneeskundige hulp kon redden.

1 Eene bijzonderheid, die eer tot de mythe dan tot de historie behoort. Ze is dikwijls de twistappel geweest tusschen Z̃is̃ka's Biografen, waarvan sommigen 't barbaarsch verdichtsel beschouwden als een feit, dat ze met heiligen ijver poogden te verdedigen.

1 Revolutionäre Studien aus Paris, (1849) von Alfred Meiszer. - ‘Sic vos non vobis.’ Virg. - 2 Bde. Frankfurt a.M. Literarische Anstalt (Z. Rütten) 1849.

1 In ieder geval zal men dezen regel anders moeten lezen dan J. doet, omdat men niet schijnt te hebben uitgesproken trámeer, maar traméer,


Lancel. 2, 45209. Ende blíeft traméer met mí hier bínnen.


Lancel. 2, 45226. Ende síjt traméer bin míre capéllen.

1 Dit vers liefst met drie toonverheffingen te lezen. En rijmt op

Gi moétse met cópe wínnen. 

 Beide kunnen echter des noods met vier toonslagen gelezen worden.

1 Graff. Ahd. Sprachsch. III, 175.

2 Heribergium. Z. Vossius de Vitüs Sermonis, lib. II, cap. 9.

3 Voorbeelden uit Joinville en Villehardouin, bij F. Burman, Nieuwe Aanmerkingen, bl. 59.

4 Goth. bairgan, barg, baurgans, oudhd. bergan, barg, giborgan.

5 Huydecoper, Proeve, 2de dl. bl. 301-304.

6 Aldaar bl. 304, Aant.

1 Enkele voorbeelden vindt men Maand. Bijdr. Dl. I, bl. 426, 427. Ik voeg er hier nog eenige bij. Trecte, Leven v. Jezus, Ms. f. 216, r. a: Somich trecten hem biden haer. - Huon, 278. 32:

Si trecten met aesten groot 
Te zamen in hare duwiere. 


Getrect, ald. bl. 285, vs. 22.

T casteel was wech getrect. 

 (trac, ald. 284.39, 287.22, 27). - Blincte, Gest. Rom. cap. 15. Ende sach dat sijn ansicht blincte. - Verslinde, Gest. Rom. cap. 165. Bi den viften, diet al verslinde, verstaen wi enz. Cap. 169. Soe viel die boom ende hi daer mede inden draecs mont, die hem verslinde daer ter stont. - Verslint, ald. cap. 17. Een dat alre felste ende quaetste dier hevet minen soon verslijnt. Cap. 20. Om dattet vanden wilden beesten niet verslijnt en soude werden. - Van mi seldi verslijnt werden. Cap. 163. Ende daerom versonken si ende warden van die gapende aerde verslint. - Bederfde, ald. cap. 18. Want daer veel menschen bederfden van coude ende ghebreke. - Verderfde, ald. cap. 83. Die quam in desen hof ende verderfde die bomen. (Onverderft, Minnenl. I. 904). - Gebuucht, Gest. Rom. cap. 140. Noch met smeken, noch met ghiften, noch om vrienden, noch om vyanden wil wil wert hi gebuucht. Minnenl. I. 2538. - Vliedde, Gest. Rom. cap. 20. Dese, ontsiende den toren des conincx, vliedde met sijn wijf in een bosch. - Gespant. Ald. cap. 102. So wanneer dat die boech des duvels teghen u ghespant of ghetogen wert. - Ghemalen. Ald. cap. 179. Item voer dat volck was een mensch ghemalen, hebbende in sijn rechterhant een waechscael met wicht. - Gescepen (van scheppen = haurirc) Leven van Jesus ms. f. 130. v.a. Men die dienres wistent, die dat water gescepen hadden.

1 Brill, Spraakl. bl. 194.

1 Jonckbloet stelt voor (Walewein, 2de Dl. bl. 251) in deze beide verzen vijfhondert om het rythmus te veranderen in hondert; maar om die reden is geene verandering noodig.

1 Roman van Walewein, 2de dl. bl. 206.

1 Huydecoper op Stoke, 1. bl. 63, 2, bl. 389.

2 Z. Karel de Gr. Woordenlijst, o.h.w.

3 Dr. Brill (Spraakl. bl. 89) acht sint ontstaan uit sid door epenthesis der n. Mij dunkt, de oorsprong van het woord is een andere. Van sid vormde men siden en sider, van deze weder sident en sidert. Sident werd later zamengetrokken tot sint. De vier laatste vormen komen dikwijls voor, de eerste is zeldzamer. Een voorbeeld er van, waarbij aan geene vergissing van den afschrijver gedacht kan
worden, vindt men Velthem, bl. 120:

Dit was een dat vremtste baraet, 
Dat ic horde in menegen tiden. 
Dese worden ontlivet alle siden. 



4 Of prediken tot preedken of preken zamengetrokken moet worden, blijkt niet met zekerheid uit verzen als: Franc.	1049.	Ende predecte zalechede.
Franc.	1932.	Want alder hine predekende vant.


5 Z.Mr.L.Ph.C. van den Bergh, in het Taalk. Mag. 2de dl. bl. 304.

1 Soen (acc. sing.). Kar. de Gr. 2, 1486.

2 Aangehaald in Clignetts Bijdr. bl. 346.

3 Stoke gebruikt kogge mannelijk. Z.B. 9, vs. 789, 799, 905.

1 Dat men dikwijls se moet uitspreken, ook waar si geschreven staat, behoef ik naauwelijks te herinneren.

1 Men voege er bij: ‘en pronomina.’

1 Clignett, Bijdr. bl. 361.

2 Men zie de plaatsen door J. aangehaald.

1 Maerl. IV, bl. 237.

2 Z. de woordenlijst op der Minnen Loep.

3 Aelmoesene komt nog voor Franc. 803, Doctr. 1, 698, 700, 733, 756, 760, 765, 781 enz.


Wapenwi Lanc. 3, 17572 voor wapenenwi staat gelijk met weetwi en wilwi voor weten wi en willen wi.

1 Maar aan den anderen kant is er nog al iets wat het onwaarschijnlijk maakt. Men zou b.v., indien de regel op wapenen toepasselijk was, voor het woord gewapende (nom. plur.), wanneer dit eene syllabe te veel had, liever gewaepte schrijven, dan de laatste e afwerpen. Intusschen lezen wij, Velth. bl. 95:


Nu comen hier gewapent liede.

1 Zie b.v. Roman van Walewein, 2e Dl., bl. 195.

2 Ik heb later bemerkt, dat Jonckbloet, bl. 174, het getal staande en slepende rijmen onder de eerste 1000 verzen van den Walewein opgeeft. Volgens zijne telling zijn er 398 staande rijmen. Het blijkt dus, dat wij een van beiden ons vergist hebben. Het verschil van vier verzen doet hier echter weinig af, en de staande rijmen nog eens te tellen, reken ik den tijd niet waard dien het kosten zou.

1 Vor (= ante) moet hier noodzakelijk in de arsis staan.

1 Bl. 70.

1 Andere voorbeelden van verkeerden klemtoon bij verba met praep. zamengesteld, waar die aan het einde van het vers voorkomen, heb ik boven gegeven.

2 Het is slordigheid van Clignett (Bijdr., bl. 351), wanneer hij op gezag van Huydecoper quadien voor eenen sing. uitgeeft. Wie de aanteekening op Stoke van den laatstgenoemden (Deel I, bl. 425) met de noodige aandacht leest, ziet, dat quadien daar wel degelijk als een pluralis wordt opgegeven.

3 D. Doctrinale, Woordenlijst o.h.w.

4 Karel de Gr., Woordenl. op quaet.

5 Lekensp., Woordenl. op quaet.

1 Spraakl., bl. 792.

2 Waarschijnlijk ook 1, 2244.

3 Aangehaald door Huydecoper op St., I, bl. 425.

1 Opmerking verdient het, dat de dichter, na quadie met een vrouwelijk artikel, een onzijdig pron. relat. laat volgen. Bij dit laatste dacht hij meer aan de beteekenis dan aan den vorm van het woord. Collectiva zijn meestal onzijdig. Zelfs vreemde woorden, die eene collective beteekenis hebben, worden in onze taal dikwijls tot neutra, al hebben zij in het oorspronkelijke een ander geslacht, b.v. koor, bataillon, escadron, inzonderheid wanneer er iets verachtelijks in ligt, als plebs, canaille, rapaille enz.

1 Is dit de meening van den S., wanneer hij blz. 62 zegt: ‘Bovendien behoeft de stereometrie ook niet zoo uitgebreid behandeld te worden, dat men daarom zoude aarzelen, ze bij het wiskundig onderwijs op te nemen’?

1 Hier is aangenomen, dat thans, bij de meerdere waardering van het formele nut der wiskunde, wel niet meer aan een Literator het onderwijs in deze wetenschap zal worden opgedragen, tot welk doel voorheen de Literator zich verder op de wiskunde, ook uit een reëel oogpunt, moest toeleggen.

1 Ref. gelooft toch, dat prof. Opzoomer evenmin door ‘weinige achting voor de Wiskunde’ wordt gedreven, waar hij de, door S. op blz. 13 aangehaalde opmerkingen over dezen afkeer der studenten tegen wiskundig onderwijs aan de Academie in zijne ‘Hervorming onzer Hoogescholen’ aangeeft, - als S. zelf, wanneer hij blz. 25 van ‘het ontmoedigende van een elementair wiskundig onderwijs aan de Hoogescholen’ gewaagt.

1 Zie Prof. Bormans, Leven van Sinte Christina de wonderbare. Gent, 1850, bl. V.

1 Geschichte der poetischen National-Literatur der Deutschen, 2e Ausg., I, s. 494-497.

1 Charlemagne.

2 Pijnen: inspannen.

1 Dat het geene gemakkelijke taak is zoodanige praktische werkjes te schrijven, blijkt uit hare schaarsheid in alle vakken. Het best bekende voorbeeld is dat van Prechtl's ‘Practische Dioptrik,’ Wien, J.G. Heubner, 1828.

1 Medegedeeld door den zendeling A.F. Lacroix, op den Maandelijkschen Zendelingsbedestond, gehouden den 6den Augustus 1849, in de ‘Circular Road Chapel’ te Calcutta, en uit het Engelsch vertaald door J. Oudijk van Putten.

1 Inrigtingen voor de ontvangst en de herberging van vreemdelingen.

2 Eene soort van kloosters.

1 Woonverblijven.

2 Vijf kros staat met tien mijlen gelijk.

3 Begraafplaats.

1 Aap-afgod.

1 De bouwmeester der goden.

1 Eeuwen.

2 Eene der incarnaties van Wischnoe.

3 Heilige of gewijde steen.

1 Honderdduizend.

2 Zaakgelastigde.

1 Wachters, opzigters.

1 Een achtste van eene ropij.

1 Bedelmonniken.

1 Trommels.

2 Palankijn.

3 Waaijers.

4 Stoelen of zittingen, die zij op den rug dragen.

5 Harige koestaarten.

1 Schrijver of schoolonderwijzer.

2 Honderdduizend.

1 Gezigt van den afgod.

1 Koperen pot.

1 Gedroogde rijst.

2 Dito, maar van eene andere soort.

3 Pelgrims.

1 Kleine palankijns van bamboes, die door twee man gedragen worden.

2 Kap of muts.

1 Eene soort van soep, uit gedroogde erwten, in water gekookt, klaargemaakt.

2 Eene soort van gedroogde rijst.

1 Een verdienstelijk werk.

1 Herbergen of inrigtingen ten behoeve van vreemdelingen, die met een liefdadig doel zijn daargesteld, en waar men niet behoeft te betalen.

1 Inspecteur van policie.

2 Boden, boodschaploopers.

1 Het levend verbranden der weduwen.

1 Raamblinden.

2 Inlandsche soldaten.

1 Zaakgelastigde der regering.

1 Rijke inboorlingen.

1 De Engelsche Oostindische Compagnie. De regering en de Compagnie zijn één in de schatting der inlanders.

1 Gesmolten buffelvet.

1 Mejufvrouw A.L.G. Toussaint, ‘het Sterven van Burgemeester Hooft,’ in den Nederl. Volks-Alm. voor 1843.

1 Mijn recensent in de ‘Godg. Bijdragen,’ 1850, 1ste St., bl. 41, enz., gaat mij wat al te hard, als hij schrijft: ‘de politieke gebeurtenissen der twee laatste jaren hebben den indruk, door den aanval der Tubinger school te weeg gebragt, zoo verzwakt, dat wij dien bijna als weder voorbij mogen rekenen. Weldra zal de Tubinger school alleen tot de geschiedenis behooren, enz.’ Zoo heeft de vertaler der aan het hoofd dezes vermelde Voorlezing blijkbaar niet over de zaak gedacht. Hij zou zich de moeite, aan het overbrengen daarvan besteed, anders liever bespaard hebben. En, wat mij zelven betreft - de politieke gebeurtenissen der twee laatste jaren hebben op mij gewis geen minderen indruk gemaakt dan op mijn recensent; zij hebben mij echter niet kunnen doen vergeten, dat de Tubinger school al dien tijd is voortgegaan hare stellingen te verdedigen, te ontwikkelen, en, behalve door andere op zich zelf staande geschriften, vooral door middel van haar veel gelezen tijdschrift te verspreiden. Voor 't overige verzoek ik mijn geachten, schoon onbekenden censor te bedenken, dat mijne Commentatie over
Marcion reeds bijkans een jaar geleden het licht heeft gezien, en dat de arbeid, daaraan besteed, mij desgelijks weinig minder dan een geheel jaar heeft beziggehouden. Zoo komen wij van zelf al vrij digt tot 24 Februarij 1848, den dag, waarop het politieke onweder is losgebarsten, welks gevolgen, als mijn censor zegt, zoo zeer hebben gestrekt, om den indruk van gelijktijdige verschijnselen aan den theologischen hemel te verzwakken. Doch zoo blijkt het tevens, dat - wat de rec. in zijne heuschheid trouwens ook niet doet - het mij niet kan geweten worden, wanneer ik mijn geschrift over Marcion onder geheel andere indrukken ondernomen en voleindigd heb, dan waaronder hij dit gelezen en beoordeeld heeft.

1 Wij gaven tot hiertoe, meest met des vertalers woorden, kortelijk weder, wat den inhoud der zeven eerste bladzz. van Hahn's Voorlezing - in de Hollandsche overzetting - uitmaakt.

1 T.a. pl., bl. 8-15.

1 In zijne Verhandeling over den oorsprong van het Episcopaat, opgenomen in het ‘Tübinger Zeitschrift für Theologie,’ 1838, Hft. 3, S. 142 ff. Eene kleine stylistische opmerking, met betrekking tot de voor mij liggende Dissertatie, mag ik bij deze gelegenheid niet achterhouden. De noot (1) op bl. 3 is vrij onduidelijk gesteld. Wij matigen ons geen oordeel aan over des schrijvers Latiniteit, en laten dus een Indicativ. na quum voor qnoniam passeren. Maar zoo als hier de citatie's worden opgegeven, schijnen zij tot staving te moeten strekken van hetgeen omtrent Schneckenburger wordt gezegd, terwijl zij integendeel den voorgang van Baur moeten bewijzen. Waarom die aanhalingen niet in parenthese achter praeiverit geplaatst?

1 ‘Ueber den Zweck der Apostelgeschichte.’ Bern, 1841.

1 Van Campen hadde beter gedaan, door zich bij deze gelegenheid niet op da Costa te beroepen. Het schijnt hem daarbij geheel ontgaan te zijn, wat deze geleerde schrijft t.a. pl. II, bl. 21, enz.

2 Van Campen behandelt hier gewigtige punten, als, onder anderen, den voorgewenden strijd tusschen den Paulus van Gal. II en dien van Hand. XV. Natuurlijk heeft hij meerdere middelen tot verzoening gereed. Hij voor zich zoekt voornamelijk tot dat einde aan te toonen, dat geheel die strijd slechts schijnbaar bestond, als bloot gevolg van het onderscheiden doel waarmede de geschiedschrijver (Hand. XV), en de apologeet (Gal. II) het voorgevallene in de Jeruzalemsche Apostelvergadering verhaalt. Doch wij kunnen hem thans in de oplossing
van dit vraagstuk niet verder volgen. Het zou ons te ver afleiden.

1 Acutius quam verius, Hr. Doctor! Het was toch bij lange na niet hetzelfde - in het oog der Judaisten allerminst - of Paulus met den Hellenist Barnabas, dan wel met Petrus, een der δοκοῦντες στύλοι, in twist was geweest. - Neen, het zij en blijve den Tubingers overgelaten, van dezen twist in het voordeel van hun systeem partij te trekken. Zij hebben daartoe wel evenmin regt (verg. de Dissert., p. 72). Maar wij willen immers niet, dat zij hetzelfde van ons kunnen zeggen, wat hun niet zonder reden door ons wordt tegengeworpen?........

1 Een ding is jammer, dat de schrijver, namelijk, nog geen acht heeft kunnen slaan op
de artikels, welke Zeller in den vorigen jaargang van het Tubingsche Tijdschrift, over de Hand. der Apostelen heeft geplaatst. Hij kome er, zoo mogelijk, eens later op terug!

1 Dl VI, St. 3, bl. 560 enz.

1 Bl. 48.

1 De titel van het hier bedoelde geschrift luidt in zijn geheel: de kritiek der Tubingsche school inzonderheid ten aanzien van den Brief aan de Efeziërs, beoordeeld door A. Niermeijer. 's Gravenhage 1841.

1 Woord van den Auteur: ‘leer der Hervormde Kerk en hare toekomst,’ bl. 83.

1 Zie mijn Verslag enz., bl. 268.

1 Mijn bestrijder had gewild, dat ik niet van een veel, maar van een betrekkelijk lateren tijd gesproken had. Al schijnt hij echter voor dat veel wat bang te zijn, ik kan, ik mag 't om zijnentwille niet terugnemen. Eene eeuw telt toch altoos honderd jaren, en dat zegt nog al wat.

1 Zeer juist is hetgeen Köstlin schrijft (‘Theol. Jahrb.,’ 1850, 1stes Hft., S. 39): ‘die Aufhebung des Gesetzes war nicht der Inhalt der paulinischen Verkündigung, sondern die Voraussetzung, von welcher der Apostel bei ihr ausging, die Voraussetzung, auf deren Grund er seine Wirksamkeit nicht auf Juden beschränkte, sondern sie hauptsächlich Heiden zuwandte,’ u.s.w. - En wat zal Dr. v. Vl. wel zeggen, als hij van denzelfden auteur op de volgende bladz. omtrent Paulus leest:
‘er stellte daher bereits das Christenthum als das wahre, höhere Judenthum dar (Gal. 6, 16), er musste sie (die Heidenchristen) dadurch ebenso immer mehr auf das Interesse an der (synoptischen) Lehre Christi, d.h. der übrigen Apostel, hintreiben,’ u.s.w.

1 Bij Plinius bewaard. Epist. lib. IV. 7.

1 Bl. 17.

1 Bl. 16, enz.

1 Duidelijk geschiedt zulks b.v. op de plaats uit den Brief van Hieronymus aan Augustinus, bl. 8 aangehaald: ‘Usque hodie per totas orientis Synagogas inter Judaeos haeresis est, quae dicitur Minnaeorum, et a Pharisaeis nunc usque damnatur, quos vulgo Nazaraeos nuncupant, qui credunt in Christum filium Dei, natum de virgine Maria, et cum dicunt esse, qui sub Pontio Pilato passus est et resurrexit, in quem et nos credimus; sed cum volunt et Judaei esse et Christiani, nec Judaei sunt nec Christiani.’

1 Blz. 62, enz.

2 Verg. hetgeen v. Oosterzee schreef in de ‘Jaarb. v. Wetensch. Theol.,’ VI, 3, bl. 564; Niermeijer in het Bijvoegsel tot de door ons aangekondigde Vert. der Voorl. van Hahn, bl. 53.

3 ‘Ueber die Entstehungszeit der Schriften des Lukas; Theol. Jahrb.,’ VI 2, S. 298 u. 303 f. Verg. mijne Commentatie over Marcion, p. 202.

1 ‘Jaarb. v. Wetensch. Theol.,’ Dl. VI, St. 3, bl. 560.

1 σεισαχϑεία.

1 Zoo zegt ook van der Linden, Handboek, cit. p. 441: ‘De betaling van gekochte koopmanschappen wordt gedaan per Cassa - per Banco - per Wissel.’

1 Zie Kalessa, ‘Handb. des Oesterr. Wechselr.’ Wien 1844, § 118 en ‘Der Ungarische Wechselcodex,’ (op den 1 Januarij 1841 in werking gekomen.) Uebersetzt von Herman Klein. Pesth, 1841.

1 Een van 's mans teekeningen zag ik bij onze stadgenoot.

2 Aldus le Bas, ‘Diction. Encycl.’ Art. Fernig. T. VII, p. 779.

3 Lamartine schrijft de Fernig (‘Hist. des Girondins,’ T. V, p. 155-212. Brux. 1847). Zoo ook le Bas, die L. Fernig (vader en zoon) baron noemt, en nog meldt, dat de familie tot een adellijk geslacht uit den Elzas behoorde. Op een stuk, dat ik straks onder het oog van den lezer zal brengen, en dat door L. Fernig, den vader, zelven geteekend is, vind ik de schrijfwijs, welke ik gevolgd heb. Waarschijnlijk dreef de geest des tijds hem aan om het de weg te laten.

4 Lamartine spreekt nog van een tweeden zoon, die officier van het leger der Pyreneën zal geweest zijn. De aanteekeningen, door mij gebruikt, en de brieven der familie zelve echter maken slechts van Louis gewag; zoo ook le Bas.

5 Volgens Lamartine en le Bas waren Félicité en Théophile de oudste dochters 
des gezins. Ik volgde de aanteekeningen, boven vermeld.

6 Ik volgde in dit alles de mondelinge mededeelingen onzer stadgenoot, op wier geheugen ik het hoogste vertrouwen mag hebben. In het ‘Kabinet van Mode en Smaak,’ in 1793 door Loosjes te Haarlem uitgegeven (Vde Dl., bl. 864), vindt men de portretten van Félicité en Théophile in het Amazonenkostuum. Dat deze afbeeldingen geen geloof verdienen, merkt een ieder, die, het slechte plaatje ziende, bedenkt, dat de voorgestelde personen toen niet ouder dan 17 en 16 jaren waren. Bij deze portretten is het volgende bijschrift geplaatst:

‘Op de Afbeelding van de Zusters 
 
FERMING (sic). 
 
Twee zusters-Amazoons, geteeld uit heldenbloed, 
Gelijk in tegenspoed, 
Maar ook gelijk in moed. 



Deeze twee Dames hebben, naadat hun huis te Montagne (sic) door de Oostenrijkers afgebroken was geworden, de partij gekoozen om in het leger der Franschen te dienen, en in het voorgaande jaar heeft haare dapperheid in alle voorhoeden gedurende den geheelen oorlog uitgeblonken.’

1 De aanteekeningen onzer stadgenoot geven een berigt aangaande de wijze, waarop Félicité en Théophile tot hare militaire carrière kwamen, dat van het verhaal van Lamartine, in den tekst door mij gevolgd, aanmerkelijk verschilt. Mijne geëerde vriendin meent in hare vroege jeugd de zaak aldus te hebben hooren voordragen: Op een avond, als Louis, de broeder, met de garde van het dorp op de wacht zou trekken, kwamen Félicité en Théophile op den inval om dezen een trek te spelen, tijdens het afwezen van den vader, die Dumouriez reeds toen als guide zal gediend hebben. De meisjes verkleedden zich als garden en schaarden zich in de bende van Louis, die terstond met zijne manschappen uittrok, en ook zijne zusters, welke hij in den duister niet herkende, op schildwacht plaatste. In dien zelfden nacht ontstond er eene hevige schermutseling, en Félicité en Théophile wisten haren post moedig te bewaren. Bij het aanbreken van den dageraad kwam de generaal de grenzen inspecteren, en hij bezocht met Louis en den vader ook den post der meisjes. Nu herkenden de vader en broeder de beide zusters, maar zij hielden zich stil uit eerbied voor den bevelhebber. Ongelukkig beval deze den luitenant met zijne kompagnie op te rukken, en de meisjes waren genoodzaakt haar te volgen naar het hoofdkwartier, waarbij zij sinds met haren vader en broeder bleven. - Zoo een verhaal altijd getrouwer moest geacht worden, naarmate het minder poëtische elementen in zich bevat, dan zou het hier spoedig uitgemaakt zijn, dat de mededeeling, in den tekst vervat, voor de hier 
bovenstaande zou moeten wijken. Maar wie weet niet, dat de werkelijkheid somtijds dichterlijk is ook zonder de minste toevoegselen van den dichtenden geest? Ik heb aan Lamartines verhaal de voorkeur gegeven, omdat hij zich beroept op de depêche van den generaal Beurnonville, die ooggetuige was. Ook zijn er in de voorstelling der zaak, zoo als zij bij onze berigtgeefster voorkomt, eenige kleinigheden, die met andere harer aanteckeningen schijnen te strijden. Louis Fernig wordt ook door haar officier der armée genoemd. Hoe kon hij dan de garde van Mortagne kommanderen? En als de zusters tegen haar wil gedrongen werden naar het hoofdkwartier van Dumouriez te vertrekken, hoe is 't dan mogelijk, dat de vader en Louis niet bij tijds voor haar tusschentraden? Ook le Bas meldt, wat de hoofdtrekken betreft, hetzelfde als Lamartine.

1 Dit feit wordt door Lamartine verhaald en bevestigd door mijne berigtgeefster. De laatste echter alleen spreekt van de berispingen, die Théophile onderging, en wel daarom vooral verdiende, omdat zij haren gevangene, met een koord aan den staart van haar paard gebonden, opbragt, ofschoon zij hem niet volkomen ontwapend had.

1 Ook dit voorval, bij Lamartine medegedeeld, wordt in de hoofdzaak door onze stadgenoot gestaafd; maar van de omzwervingen van Vanderwallen door Duitschland en Denemarken, om Félicité te zoeken, waarvan Lamartine nog gewaagt, spreekt zij niet.

1 Aldus Lamartine. Ook de herinneringen mijner berigtgeefster spreken van de vlugt der Fernigs met Dumouriez, en zoo ook le Bas. Dumouriez zelf echter, die reeds in 1794 (‘Memoires, écrits par lui-même,’ T. II. p. 129.) deze vlugt beschreef, maakt geen gewag van hen. Hij spreekt alleen van ‘le Duc de Chartres, les Colonels Thouvenot et Montjoye et quelques aides-de-camp.’

Waarschijnlijk verzweeg hij opzettelijk den naam der Fernigs, om hun deelgenootschap aan zijne desertie niet onnoodig te verbreiden.

2 Lamartine en le Bas weten niets van het verblijf des gezins in Holland. Gelukkig dat de bestaande gedenkstukken en de herinneringen van vele levenden de mededeelingen mijner berigtgeefster zoo onwedersprekelijk bevestigen.

1 Het geheugen onzer stadgenoot bood mij hier geen hulp, en de onderzoekingen, in die deelen van het stedelijk Archief ingesteld, waar men eenige inlichting omtrent de zaak verwachten mogt, hebben geen resultaat geleverd.

2 Volgens de aanteekeningen mijner berigtgeefster en eene toespeling op deze woonplaats in een brief van Aimée Fernig van 6 Junij 1813.

1 Volgens de aanteekeningen mijner berigtgeefster. Dat de zusters zelven hare gevangenneming aan den invloed of het gezag van Frankrijk toeschreven, blijkt ook uit het dichtstukje van Théophile, dat ik straks laat volgen:

- me voir enchainer 
Par les fers de la France. 



1 De bewijzen van de toegenegenheid van Félicité en Théophile voor de kinderen van den Heer en Mevr. B. zal men in de volgende brieven ontmoeten.

1 Ik heb in deze en de volgende stukken de oorspronkelijke spelling bewaard, en slechts hier en daar de punctuatie geregeld, opdat het oog des lezers geen onnoodige storenis ontmoette. De datum ontbreekt bijna overal.

2 Waarschijnlijk stond hier de initiaal B. Een vouwtje in het papier heeft de letter geheel doen verbleeken.

3 Hier is het woordje me door eene andere vouw verdwenen.

4 Voornaam van Mevrouw B.

1 Lamartine spreekt met een paar woorden van nagelaten dichtstukken van Théophile, en zegt, ‘dat zij waardig geacht mogten worden den naam der heldin in de onsterfelijkheid te volgen.’ Zulk eene lofspraak zou op het medegedeelde lied kwalijk van toepassing zijn. Maar toen Théophile het schreef, was zij waarschijnlijk een meisje van 19 of 20 jaren. De zeer karakteristieke derde, vierde en zesde stanze mogen voor het minst veelbelovend heeten.

1 Lamartine spreekt met een paar woorden van nagelaten dichtstukken van Théophile, en zegt, ‘dat zij waardig geacht mogten worden den naam der heldin in de onsterfelijkheid te volgen.’ Zulk eene lofspraak zou op het medegedeelde lied kwalijk van toepassing zijn. Maar toen Théophile het schreef, was zij waarschijnlijk een meisje van 19 of 20 jaren. De zeer karakteristieke derde, vierde en zesde stanze mogen voor het minst veelbelovend heeten.

1 Het geregtelijk Archief te dezer stede is voor de jaren 1790-1810 naauwkeurig voor mij onderzocht geworden, maar van de arrestatie en loslating van de beide zusters is niets gevonden. Een onzer stadgenooten, die wèl bekend is met den gang der zaken van dien tijd, en zich de familie Fernig zeer goed herinnert, deelde mij de aannemelijke gissing mede, dat Félicité en Théophile behoord zullen hebben tot de vele émigranten van die dagen, die, door Frankrijk opgeëischt, door ons bestuur gearresteerd, maar niet uitgeleverd en op vrije voeten gesteld werden, als het bleek, dat zij slechts van politieke misstappen, of wat men in hun vaderland daarvoor hield, verdacht konden worden.

2 Dat dit onderzoek niet geheel vruchteloos was, is zeker. De zusters bragten althans eenig klein huisraad mede naar Amsterdam, waarvan ik nog een enkel overblijfsel gezien heb. Lamartine zegt, dat de Oostenrijkers het huis van den Heer Fernig in 1792 verwoest hebben. Le Bas meldt iets diergelijks, gelijk ook Loosjes in het vermelde bijschrift. Van den togt der zusters naar Mortagne schijnt de eerste niet te weten, ofschoon Le Bas zelfs van eene reis naar Parijs gewaagt. Mijne berigtgeefster spreekt hier beslissend; zoo ook van de wederontmoeting van Vanderwallen met Félicité in België. Lamartine laat deze in Denemarken plaats hebben.

1 Het cachet was van Mevrouw B. en is tot heden bewaard.

2 Aimétje de lieve; zoo noemden de Heer en Mevr. B. doorgaans Aimée.

3 Zinspeling op een Hollandsch liedje, dat Félicité in scherts dikwerf te vergeefs beproefde te zingen.

4 De zoon.

5 Théophile, dic door hare Oostenrijksche vrienden voormaals zoo werd genoemd.

1 In het doopregister der genoemde kerk, nu op het Stadhuis alhier berustende, leest men het volgende:

François Louis Félix Camille van der Wallen, né en légitime mariage, le 8 Janvier 1800, de François Joseph Herman van der Wallen et de Félicité Louise Fernig, a été baptisé le même jour. Le parrain à été Louis Fernig et la marraine Louise Fernig.

2 Lamartine zegt, dat de beide heldinnen steeds onafscheidelijk met elkander leefden tot aan den dood van Théophile. De stukken, die ik straks bijbrengen zal, bewijzen de ongegrondheid van dit berigt.

3 De huwelijksaankondiging vindt men in den ‘Nederl. Mercurius’ van 1801, No. 2. Waarschijnlijk kende de echtgenoot van Aimée de familie Fernig reeds sinds 1792, daar bij op dien tijd mede in de armée van Dumouriez diende. Guilleminot was later pair en ambassadeur van Frankrijk te Constantinopel, onder Lodewijk XVIII. Hij stierf eerst in 1840 als lid van de kommissie tot Verdediging des Rijks. Zie Le Bas, Art. Guilleminot, T. IX, p. 246. In den aanvang onzer eeuw bekleedde een broeder van Guilleminot, volgens getuigenis van eenige stadgenooten, eene aanzienlijke betrekking op een der voornaamste Amsterdamsche handelskantoren.

1 Dit stuk is het eerste, dat een datum draagt.

2 Hier is het papier beschadigd door den ouwel.

3 Voornamen der dochters van den Heer B.

1 Het zelfde papier bevat eenige regelen van Aimée, waarin zij den Heer B. aanspoort, om na zijn verlies eene reis te maken en Nanterre te bezoeken.

2 De oudste zuster, die nog in Amsterdam woonde.

3 De kinderen van den Heer B.

1 Velen onzer stadgenooten herinneren zich mede den naam Neuremburg en ook den winkel.

2 Volgens Le Bas in 1816.

3 Volgens Le Bas.

4 Volgens Le Bas in 1818, te Brussel.

1 De namen van het Spaansche en Staatsche Admiraalschip.

1 Onder de voorbeelden door Dr. de Vries tot staving zijner bewering bijgebracht, behoort ook: Faites sacher du vin, hetwelk hij vertaalt: laat wijn halen, voor den dag trekken. Ik geef mijn geëerden vriend in overweging, of men niet liever te denken hebbe aan het tappen van wijn, thans in het Fransch tirer du vin en in het Eng. even zoo to draw wine? Dan toch behoeft men tot het gedrongene en te ver gezochte voor den dag trekken zijne toevlucht niet te nemen.

1 Prof. B. wil hiervoor, doch ten onrechte, die male gelezen hebben.

1 Een HS. toebehoorende aan de Maatschappij van Nederl, Letterkunde te Leiden.

1 ‘Schepping door de regtstreeksche tusschenkomst van God, in tegenstelling van eene schepping door Natuurwetten.’ Eene wederlegging van de ‘Sporen van de Natuurlijke Geschiedenis der Schepping.’ Door Thomas Monck Mason, B.A. Uit het Engelsch vertaald door Dr. J.H. van den Broek.

ὁ παγήρ μον έώς ἅρτι εργαγεται, κἀγὼ εργαξομαι.

1 Tot meerdere regtvaardiging tegen de mogelijke beschuldiging, dat slechts verwaande onwetendheid het gezag van Herschel kan verwerpen, nemen wij hier de woorden van Mädler over, als hij zegt: ‘Der berühmte Urheber dieser Ansicht war weit entfernt, sie in der Form eines abgeschlossenen Systems vorzutragen; er war ein viel zu gründlicher Selbstforscher um mit den anmasslichen Weltbaumeistern, die besonders in den letzten Decennien (am meisten in kleinen Städten) so zahlreich aufgestanden sind und deren jeder einzelne sich hoch ueber Newton stellt, das allermindeste gemein zu haben: Auch hat er selbst seine Ansichten später mannichfach modificirt. Er nahm z.b. auch einen nicht leuchtenden Nebel an der sichtbar werde, wenn ein hinter ihm stehender Fixstern durchscheine.’ Wat in deze woorden scherps moge voorkomen, is overgenomen zoo als het daar stond, zonder opzet tot hatelijke zinspeling op den schrijver der ‘Sporen.’

(1) Zie b.v. Kaiser, over den achterstand in de Sterrekundige berekeningen. Verhand. der Eerste Klasse van het Kon. Nederl. Instituut.

1 De titel van den ‘Kosmotheoros sive de terris coelestibus, earumque ornatu conjecturae ad Constantinum Hugenium fratrem,’ maakt het onwaarschijnlijk dat dit werk in Engeland niet bekend zou zijn, als wij bedenken dat Constantinus Huijgens secretaris was van Koning William III. Zooveel schijnt evenwel zeker, dat het den schrijver van dit werk onbekend is gebleven.

2 Zie eene der brieven uit de correspondentie van Huijgens en zijne tijdgenooten, uitgegeven door Prof. P.J. Uijlenbroek.

1 Vervolg van blz. 113.

(1) 

Geen kint den schouburgh lastigh zy, 
Tobakpijp, bierkan, snoepery, 
Nogh geenerly baldadigheit. 
Wie anders doet, wort uitgeleit. 
J.v. Vondel's Schouburgdichten. 



1 De brug der Goden is de regenboog.

Noot des Dichters.

2 De Nornen waren de schikgodinnen. Schoon er vier waren, zijn slechts van drie de namen bekend. De eerste heette Wend, het verledene; de tweede Werdand, het tegenwoordige; de derde Scullt, het toekomende; zij hielden haar verblijf onder den esschenboom, Yggthrasill, die de waereld met zijn takken onderschraagt en een zinnebeeld is van den tijd.

Noot des Dichters.

3 Loki, de geest van het kwaad.

Noot des Dichters.

1 De Beer was bij de Germanen de Koning der dieren.

Noot des Dichters.

1 Bonifacius ontving bij den doop den naam van Winfried; bij de wijding tot bisschop, of reeds vroeger als monnik, droeg hij den eersten naam, synoniem met den laatsten.

Noot des Dichters.

1 Dit rijmpje, dat de Heer ter Rechorst zich niet verwaardigt te vertalen, beteekent: de ‘Romeinsche taal met een Tuskaanschen mond.’

1 Indien het geheele werk zoo slecht en stootend als deze zin vertaald ware, wie zou de volharding gehad hebben het geheel door te lezen?

(Ref.)

1 J.S. Mill, ‘Principles of political economy.’ London, 1849, I, 426.

1 Hieruit tracht de Hr. de Bruin Kops, ‘Beginselen van Staatshuishoudkunde,’ de Staatsarmenverpleging te regtvaardigen, p. 298. Zoo ook de Hr. Aug. Philips, in zijne aankondiging van het geschrift van Thiers, ‘Over den openbaren onderstand.’ Zie ‘de Gids’, Sept. 1850, p. 390 sqq.

1 Porter, ‘Progress of the nation.’ Londen 1847, Pauperism. 114.

1 Naville, ‘de la charité légale enz.,’ Paris, 1836. Vol. II, 48. Het wordt ook door de Schrijvers ‘een belangrijk werk’ genoemd, p. 72.

2 Ibid. in Schotland, Vol. II, 49.

1 ‘Beginselen van Staatshuishoudkunde,’ bl. 294. Deze schr. gelooft vooral, dat de regering bij dergelijk onderhoud meer overeenkomstig wetenschappelijke beginselen zal handelen. In ons vaderland plagt men wel eens het tegendeel te beleven. - Wij mogen tevens niet nalaten, hier ons leedwezen te betuigen, dat een werkje als dat van den Heer de Bruin Kops, hetwelk zich overigens in vele opzigten niet ongunstig aanbeveelt, bij een zoo gewigtig vraagstuk, als dat der armoede, van zoo verkeerde beginselen uitgaat.

1 Zie Naville, o.l. I, 123, sqq. en de daar aangehaalde officiëele stukken.

1 Onder anderen Naville, die hierin dwaalt.

1 Wij ontleenen deze cijfers uit het ‘Tableau comparatif des frais et du produit des établissements industriels institués pour faire travailler les pauvres,’ te vinden achter het werk van den Heer Naville, wiens naauwgezetheid en onwaardeerbare nasporingszucht derzelver juistheid waarborgen.

2 Zie de ‘Prov. Versl. van Groningen en Drenthe over 1846.’ De diaconie te Utrecht besteedt bejaarden, die niets kunnen uitvoeren, voor ƒ 5 per maand uit.

1 J.C.W. Le Jeune, ‘Geschiedk. nasporingen omtrent den toestand der armen en de bedelarij.’ 's Hage, 1816, bl. 146.

2 Mees, De werk-inrigtingen voor armen, uit een staatkundig oogpunt beschouwd, bl. 228.

1 Mees, o.l. bl. 212.

2 Zie ‘Poorlaw Report for 1840.’

3 Mees, bl. 217.

4 Naville, I, bl. 42.

1 Porter, bl. 100.

2 Porter, blz. 103.

1 Porter, ‘Progress, etc.’ p. 100.

2 Men zie dergelijke bewijzen, in verpletterend aantal, door officiëele cijfers gestaafd, bij Naville. Ook Schüllers ‘Politieke Bijdragen’, 1847, No. 21.

3 Getuigenis van den Heer Browne, Britsch zaakgelastigde te Koppenhagen, bij Porter, bl. 100.

1 Pag. 117.

1 Dit was ook het gevoelen van den Heer van Heemstra als lid der Tweede Kamer, in eene nota, ter gelegenheid van het onderzoek naar het Wetsontwerp van 1847, uiteengezet.

1 Men mag dit opmaken uit de Versl. der Ged. Staten. Volgens dezen was in 1846 het bedrag der subsidiën in Overijssel slechts ƒ 30,000; in Noord-Braband ƒ 125,000; in Zuid-Holland alleen ƒ 1,200,000.

1 Vergelijk 't September-Nummer van ‘de Gids,’ bldz. 386.

1 F.P. Dulk, Lehrbuch der Chemie, Berlin, 1842

1 De naam van dezen grooten man brengt ons eene misvatting van de Nederlander te binnen, die waant dat wij sporen van zinsverbijstering in de ‘Reflections on the revolution in France’ hebben ontdekt, en dan met twee citaten bewijst, dat het aan Heeren en Mackintosh niet zoo voorkwam. Indien de bekwame steller de debatten in het parlement, of o.a. Burke's Speeches vol. 3d. p. 395. vol. 4th. p. 86. 99. wil opslaan, zal hij zich kunnen overtuigen, dat de uitdrukking niet ligtvaardig gebezigd is: wij zouden haar onzerzijds met het gezag van Pitt, Brougham, Macaulay, en een aantal anderen kunnen staven. Gaarne brengen wij hulde aan het ongemeen talent, waarmede dit dagblad voortdurend geschreven wordt: schoon bij de bekende gevoelens des schrijvers het plukken der dorens van elken tak - geene anthologie maar spinologie! - bevreemding wekken 
moet. Tant de fiel entre-t-il dans l'âme des dévots. Wij verlangen geene overeenstemming met den lofredenaar van Hassenpflug: maar hebben toch te veel bewijzen van eerbied voor Burke gegeven om niet op ééne lijn met de schrijvers der revolutionnaire school onder diens lasteraars te worden gesteld. Met meer regt meenen wij in de Nederlander den representant te zien dier partij, die in 1619 op het Binnenhof den grijzen Staatsman onthalsd heeft, en in 1672 het edel broederpaar ‘met kannibalen woede’ in stukken scheurde.

1 Vervolg van blz. 230.

