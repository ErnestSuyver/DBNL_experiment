 
   
	  
		  Historie van den heer Willem Leevend. Deel 2 
		  Betje Wolff en Aagje Deken 
		 
		  GEBRUIKT EXEMPLAAR 
		  exemplaar universiteitsbibliotheek Leiden, signatuur: S. Ned. 66 3162 
		    
		  ALGEMENE OPMERKINGEN 
		  Dit bestand biedt, behoudens enkele hierna te noemen ingrepen, een diplomatische weergave van het tweede deel van Historie van den heer Willem Leevend van Betje Wolff en Aagje Deken uit 1784. 
		    
		  REDACTIONELE INGREPEN 
Pagina 216 heeft oorspronkelijk het paginanummer 126 gekregen. Dit is hier gecorrigeerd.	
p. 280: hebken → hebben; ‘gy zoud nu niets aan een Brief van my hebben’.	  
De errata van pagina 381 zijn doorgevoerd in de lopende tekst en hieronder in het colofon opgenomen.
 		  
		  Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. 2 en 382) zijn niet opgenomen in de lopende tekst. 
 
[pagina ongenummerd (p. 1)]
Historie van den heer Willem Leevend,
Uitgegeven door E. Bekker,
Wed. Ds. Wolff,
en
A. Deken.
[Niet vertaald.]
Tweede deel.
 
in 's Gravenhage,
By Isaac van Cleef,
mdcclxxxiv.
 
[pagina 373]
Lyst der brieven, van dit Tweede Deel.
 	Bladz.
Eerste Brief. De Heer Willem Leevend aan den Heer Paulus Helder.	3
Tweede Brief. De Freule van R. aan Mejuffrouw Christina Helder.	9
Derde Brief. Mejuffrouw Adriana Belcour aan den Heer Willem Leevend.	11
Vierde Brief. De Heer Willem Leevend aan Mejuffrouw Adriana Belcour.	16
Vyfde Brief. Mejuffrouw Alida Leevend aan Mejuffrouw Petronella Renard.	20
Zesde Brief. De Eerwaardige Heer Jan Willem Heftig aan den Hoogëerwaardigen Heer Godfried Maatig.	28
Zevende Brief. Mejuffrouw Jacoba Veldenaar aan Mejuffrouw Christina Helder.	32
Agtste Brief. De Hoogëerwaardige Heer	 

 
[pagina 374]
Godfried Maatig aan den Welëerwaardigen Heer Jan Willem Heftig.	41
Negende Brief. Aan den Heer Willem Leevend.	45
Tiende Brief. De Heer Ulrich van Goudenstein aan Jonker Frans, Baron toe Valkenhof.	46
Elfde Brief. Mejuffrouw Christina Helder aan Mejuffrouw Jacoba Veldenaar.	47
Twaalfde Brief. Mejuffrouw Adriana Belcour aan Mejuffrouw Charlotte Roulin.	53
Dertiende Brief. Mejuffrouw Wilhelmina Heftig aan Mevrouw Cornelia van Oldenburg.	58
Veertiende Brief. Mejuffrouw Alida Leevend aan den Heer Willem Leevend.	66
Vyftiende Brief. Mejuffrouw Martha de Harde aan Mejuffrouw Alida Leevend.	72
Zestiende Brief. De Heer Laurens Goedmans aan den Heer Abraham Ryzig.	78
Zeventiende Brief. Mejuffrouw Alida Leevend aan den Heer Willem Leevend.	83
Agttiende Brief. De Heer Willem Leevend aan Mejuffrouw Alida Leevend.	85
Negentiende Brief. Mejuffrouw Charlotte Roulin aan Mejuffrouw Adriana Belcour.	87
Twintigste Brief. Mejuffrouw Jacoba Veldenaar aan Mejuffrouw Christina Helder.	92.

 
[pagina 375]
Een- en- Twintigste Brief. Kolonel Uto van Sytsama aan Mejuffrouw Jacoba Veldenaar.	102
Twee- en- Twintigste Brief. Mejuffrouw Christina Helder aan Mejuffrouw Jacoba Veldenaar.	105
Drie- en- Twintigste Brief. Mejuffrouw Jacoba Veldenaar aan Mejuffrouw Christina Helder.	108
Vier- en- Twintigste Brief. Mejuffrouw Christina Helder aan Mevrouw Klara Looshart.	111
Vyf- en- Twintigste Brief. De Heer Willem Leevend aan den Heer Paulus Helder.	118
Zes- en- Twintigste Brief. Mejuffrouw Martha de Harde aan Mejuffrouw Alida Leevend.	120
Zeven- en- Twintigste Brief. Mejuffrouw Alida Leevend aan Mejuffrouw Petronella Renard.	130
Agt- en- Twintigste Brief. Mevrouw Cornelia van Oldenburg aan Professor Godfried Maatig.	132
Negen- en- Twintigste Brief. Professor Godfried Maatig aan Mevrouw Cornelia van Oldenburg.	134
Dertigste Brief. Mevrouw Cornelia van Oldenburg aan Mevrouw Suzanna Helder.	137
Een- en- Dertigste Brief. Mevrouw Suzanna	 

 
[pagina 376]
Helder aan Mevrouw Cornelia van Oldenburg.	140
Twee- en- Dertigste Brief. Mejuffrouw Alida Leevend aan Mejuffrouw Martha de Harde.	144
Drie- en- Dertigste Brief. Mejuffrouw Alida Leevend aan Mejuffrouw Petronella Renard.	147
Vier- en- Dertigste Brief. Mejuffrouw Petronella Renard aan Mejuffrouw Alida Leevend.	158
Vyf- en- Dertigste Brief. De Heer Willem Leevend aan Mejuffrouw Adriana Belcour.	163
Zes- en- Dertigste Brief. Mejuffrouw Alida Leevend aan Mejuffrouw Petronella Renard.	172
Zeven- en- Dertigste Brief. De Heer Willem Leevend aan Mejuffrouw Adriana Belcour.	181
Agt- en- Dertigste Brief. De Heer Cornelis Everards aan Mejuffrouw Petronella Renard.	189
Negen- en- Dertigste Brief. Mejuffrouw Petronella Renard aan Mevrouw Cornelia van Oldenburg.	192
Veertigste Brief. Mevrouw Cornelia van Oldenburg aan Mejuffrouw Petronella Renard.	197
Een- en- Veertigste Brief. Mejuffrouw Char-	 

 
[pagina 377]
lotte Roulin aan Mejuffrouw Adriana Belcour.	201
Twee- en- Veertigste Brief. Mejuffrouw Christina Helder aan Mejuffrouw Jacoba Veldenaar.	206
Drie- en- Veertigste Brief. Mejuffrouw Wilhelmina Heftig aan den Heer Willem Leevend.	212
Vier- en- Veertigste Brief. Mevrouw Cornelia van Oldenburg aan Mejuffrouw Geertruid Leevend.	217
Vyf- en- Veertigste Brief. De Heer Louis Basta aan Mevrouw Cornelia van Oldenburg.	218
Zes- en- Veertigste Brief. Mejuffrouw Petronella Renard aan den Heer Cornelis Everards.	219
Zeven- en- Veertigste Brief. Mejuffrouw Jacoba Veldenaar aan Mejuffrouw Christina Helder.	222
Agt- en- Veertigste Brief. Mejuffrouw Martha de Harde aan Mejuffrouw Alida Leevend.	228
Negen- en- Veertigste Brief. De Heer Willem Leevend aan Mejuffrouw Wilhelmina Heftig.	234
Vyftigste Brief. De Heer Willem Leevend aan Mejuffrouw Petronella Renard.	236

 
[pagina 378]
Een- en- Vyfstigste Brief. De Hoog-Eerwaardige Heer Jan Willem Heftig aan den Heer Professor Godfried Maatig.	239
Twee- en- Vyftigste Brief. De Heer Willem Leevend aan den Heer Paulus Helder.	256
Drie- en- Vyftigste Brief. De Heer Willem Leevend aan Mejuffrouw Charlotte Roulin.	267
Vier- en- Vyftigste Brief. De Heer Paulus Helder aan den Heer Willem Leevend.	273
Vyf- en- Vyftigste Brief. Mejuffrouw Charlotte Roulin aan den Heer Willem Leevend.	279
Zes- en- Vyftigste Brief. Mejuffrouw Adriana Belcour aan den Heer Willem Leevend.	281
Zeven- en- Vyftigste Brief. Mejuffrouw Christina Helder aan Mejuffrouw Jacoba Veldenaar.	290
Agt- en- Vyftigste Brief. De Heer Jacob Bernards aan Mejuffrouw Charlotte Roulin.	296
Negen- en- Vyftigste Brief. Mejuffrouw Charlotte Roulin aan den Heer Jacob Bernards.	298
Zestigste Brief. Mejuffrouw Alida Leevend aan den Heer Willem Leevend.	300

 
[pagina 379]
Een- en- Zestigste Brief. Mejuffrouw Alida Leevend aan Mejuffrouw Petronella Renard.	305
Twee- en- Zestigste Brief. Mejuffrouw Jacoba Veldenaar aan Mejuffrouw Christina Helder.	308
Drie- en- Zestigste Brief. De Heer Abraham Ryzig aan den Heer Laurens Goedmans.	313
Vier- en- Zestigste Brief. Professor Godfried Maatig aan den Eerwaardigen Heer Jan Willem Heftig.	319
Vyf- en- Zestigste Brief. Mejuffrouw Petronella Renard aan Mejuffrouw Alida Leevend.	330
Zes- en- Zestigste Brief. De Heer Willem Leevend aan Mejuffrouw Alida Leevend.	333
Zeven- en- Zestigste Brief. Kolonel Uto van Sytsama aan Majoor Hendrik Veldenaar.	338
Agt- en- Zestigste Brief. Mejuffrouw Adriana Belcour aan den Heer Willem Leevend.	350
Negen- en- Zestigste Brief. De Heer Willem Leevend aan Mejuffrouw Adriana Belcour.	353
Zeventigste Brief. De Heer Willem Leevend aan Mejuffrouw Charlotte Roulin.	357

 
[pagina 380]
Een- en- Zeventigste Brief. De Heer Willem Leevend aan den Heer Paulus Helder.	360
Twee- en- Zeventigste Brief. Mejuffrouw Charlotte Roulin aan den Heer Willem Leevend.	371

 
[pagina ongenummerd (p. 381)]
Verbeeteringen.
 
Bladz. 9 reg. 20 staat harten lees karten.
Bladz. 26 reg. 15 staat dan lees dat.
Bladz. 35 reg. 18 staat nu lees Uw.
Bladz. 42 reg. 26 staat bewaam lees bekwaam.
Bladz. 52 reg. 3 staat dat doet lees daar is.
Bladz. 70 reg. 18 staat tyd lees Twist.
Bladz. 86 reg. 10 staat goet lees groet.
Bladz. 87 reg. 4 staat wat lees was.
Bladz. 87 reg. 10 staat my my lees my.
Bladz. 179 reg. 11 staat het lees hy het.
Bladz. 205 reg. 4 staat ontfing lees ontfang.
Bladz. 224 reg. 5 staat doe lees hoe.
Bladz. 238 reg. 19 staat haar lees ons.
Bladz. 259 reg. 9 staat mesje lees meisje.
Bladz. 362 reg. 26 staat redelyke lees zedelyke.
  
		    
		 
		   
			 2004 dbnl 
			   
		   
		  wolf016will02_01
		   
		ebook 
		  Betje Wolff en Aagje Deken, Historie van den heer Willem Leevend. Deel 2. Isaac van Cleef, Den Haag 1784 
		    
		 
	  
		DBNL-TEI 1 
	  
	        
           
               Historie van den heer Willem Leevend. Deel 2
               Betje Wolff
               Aagje Deken
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Historie van den heer Willem Leevend. Deel 2
               Betje Wolff
               Aagje Deken
               
               
               
                   
                   
                   
               
           
           
           
           
               
           
           
               
               
           
           
           
           
       

 
		 
		  2003-12-15 
		   
			 LvtL 
		   
		  colofon toegevoegd 
		 
		 
		  2005-08-25 
		   
			 MG 
		   
		  conversie van het bestand naar teixlite 
		 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Betje Wolff en Aagje Deken, Historie van den heer Willem Leevend. Deel 2. Isaac van Cleef, Den Haag 1784
 
Zie: https://www.dbnl.org/tekst/wolf016will02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

   
	 


{==3==} {>>pagina-aanduiding<<}

Historie van den heer Willem Leevend.

Eerste brief. 

De Heer Willem Leevend aan den Heer Paulus Helder.


Waarde Helder!

Nu geloof ik, dat wy beginnen te sympathiseeren. Gy verstaat my nu beter. Uwe liefde voor Juffrouw Veldenaar kan zo vuurig, zo teder niet zyn, als myne vriendschap is voor dit engelagtige Meisje; onze temperamenten zyn te onderscheiden. Om dat ik echter uwe Zuster bemin, ben ik veilig; my zal ook geene aanleiding gegeeven worden, want niets is zo zuiver als de liefde van myne Lotje voor my. Ik weet het, betrachten is moeilyker dan bespiegelen. Maar zo dikwyls ik myne Lotje zie, zo dikwyls zy my met schroomagtige liefde steelswys van ter zyden beschouwt, ben ik zo geheel haar Vriend, dat ik haar al zo wel zoude kunnen vermoorden als ontëeren.

{==4==} {>>pagina-aanduiding<<}

Ja! ik heb geweldige driften; wee my, zo ik de teugels los gave! Ik weet, wat het my kost, meester te blyven .... Ach, niets is voor my onverschillig! Ik bemin, of veracht. Maar zoude ik met zulke vaste beginzels van eer in gevaar zyn? zoude ik dit weerloos lam ..... ô myn Vriend - moet ik haar beminnen, om haar nooit te schaaden? zal de vriendschap haar niet zo heilig by my maaken, als zy zyn moet - als zy verdient te zyn?
Uwe Zuster bemin ik; ik beminde haar altoos. Ik moet haar niet weder zien; zy is te gevaarlyk voor my; zy kan aan my niet met onderscheiding denken, nu zy zo veele waardige Jongelingen kent, en behaagt. Nu heb ik nog pas zo veel gezond verstand behouden, als noodig zy, om my te doen begrypen, dat ik haar myden moet, die ik zo bemin, en de myne nooit zal mogen noemen. Ik ben, weet gy, geen onëdelmoedige Jongen; ik doe Veldenaar het hoogste recht; ik begryp, dat Chrisje gunstig over hem denken moet. Afgunst valt niet in myn karakter, des ook niet in myne liefde. Stond ik in jaaren en verdiensten met hem gelyk, ik zoude zeggen: Veldenaar, ik ben uw Vriend; wees gy de myne. Wy beminnen dezelfde schoone; doe uw best; ik zal ook zo doen. Maar hy, reeds rang hebbende, en hoop op hooger avancementen; hy, zulk een uitmuntend man, de Broeder der hartvriendin, de gunsteling van

{==5==} {>>pagina-aanduiding<<}

myn Heer Helder. Ik, een knaap van twintig jaar, een Student, een aankomend Eerwaarde, en in duizend opzichten geen Veldenaar; daar kan nooit aan gedagt worden.
Als de groote vacantie daar is, zal ik myne Mama voorstellen, om met mynen Vriend Jambres een reisje te gaan doen. Ik denk eenige onzer Provintien te zien, en dan verder Duitschland in te gaan. Myn Vriend is in geen vyf jaaren in zyn Vaderland geweest. Wy, Amsteldamsche Jongens, zien buiten onze groote Stad weinig genoeg. Slaafsch verbonden aan den nuttigen Koophandel, is er naauwlyks tyd over, om des Saturdags na Beurstyd uittevliegen, en den volgenden dag door te brengen in uitspanningen, die ons weinig nut kunnen aanvoeren. Dus zal ik ook myne vacantie leerzaam doorbrengen, en geen dag eigenlyk verliezen. Hier over schryf ik wel eens nader: 't is nog vroeg.
Het verwondert my niets, dat uw hart niet bestand geweest is tegen den gemeenzaamen ommegang met de heele lieve. Minder leevendig dan haare schoone Vriendin, ernstig door overdenking, maar welleevend, blymoedig uit Godsdienstige beginzels, fyn van trekken, schoon van oogen; zy behoeft geene schoonheid te zyn, om sentimenten in te boezemen, die gy nu leert kennen. Ik denk echter, dat zy, even als uwe Zuster, dat lastig ledig des harten volmaakt vervuld

{==6==} {>>pagina-aanduiding<<}

voelt, door de vriendschap, die zy geniet en ontfangt. Hoe dikwyls zag ik, toen ik by u logeerde, deeze twee Vriendinnen by elkander zitten, terwyl Juffrouw Veldenaar, (met eene stem, die het hart roert, vooräl als zy iets ernstigs leest,) haare Vriendin iets voorlas; en uwe Zuster, haaren arm door dien van haare Vriendin gestrengeld, met haare schoone oogen, het spreekend gelaat der Leezeres als doorzag, en met haar hoofd een weinig langs den schouder haarer Vriendin gebogen, geheel aandagt was, het onderwerp eenige stille traanen deed nederdaalen, terwyl een vriendschaps-kusje het loon deezer aandoenlykheid ware. Ach, Pauw, dan was ik half nydig over deeze tedere, deeze edele, deeze waarlyk Vrouwlyke Vriendschap; ik vond er iets belangryker in, dan in de liefde zelf! Ik was ongemaklyk, om dat ik in zulk eene geheel driftelooze weelde niet konde deelen, vermits ik te veel menschlyks behield. Wat is er toch in de manlyke vriendschap hier by te vergelyken? En dit zyn zeker nog de fynste geneugtens geenzins. Wat moet er eene verrukking liggen in de verëeniging van twee deugdzaame gevoelige harten, die alle de bestendigheid der manlyke Sex hebben, en niets van onze onbuigzaamheid - van twéé Vriendinnen, zo als deeze! ô Had myne Lotje eene Vriendin, zo wel voor haar bereekend! Ja, zy heeft eene zeer braave, eene zeer verstandige Vriendin; maar is waare

{==7==} {>>pagina-aanduiding<<}

vriendschap niet altoos gegrond op eenpaarigheid van gevoelen, op eenstemmigheid des harten; ja, op iets sympathetisch, 't welk men niet zo wel beschryft als ondervindt. En in dien opzichte is Juffrouw Belcour de uitgeleezen Vriendin van Lotje nimmer. Het is die Vriendin niet, die myn Lottjes hart zoekt. Het is meer haare Moederlyke beschermster. Zy verscheelen ook te veel in jaaren. Juffrouw Belcour is wel twintig jaar ouder, en teekent nog meer; zy heeft een schat van ondervindingen; zy is verscheiden levensstanden doorgegaan, en nu in den ordentelyken Burgerstaat; zy was reeds gemeenzaam met de Ouders van het lief Meisje. Nooit kan er die harmonie, die zeker geen harssenschim is, plaats hebben. Juffrouw Belcour heeft iets eerwaardigs, dat ons meer achting dan liefde inboezemt. Ik zoude haar niet durven beminnen; maar myne hoogachting, myn vertrouwen, dat is wat anders. Juffrouw Belcour heeft zo niets van dat zwakke, dat peinsagtige, 't welk ons zo ongenoegzaam maakt voor ons zelf, 't welk zich zo gaarn hecht aan iets buiten ons. Lotje bemint haar met zo veel eerbied, dat er altoos een afstand blyft; haar teêrgevoelig hart kan zich niet ontbinden, niet wegvloeijen met dat haarer Vriendin. Voor die zoete zuivere gemeenzaamheid, die de behoefte van zagte karakters is, is geene geleegenheid.
Onze verkeering is meer gedwongen dan vry.

{==8==} {>>pagina-aanduiding<<}

Ik zie duidelyk, dat haar dit zo wel pynigt als my! ô dat lief Meisje! .... maar myn hart is geheel voor uwe Zuster. Moet echter eene Lotje om my ongelukkig worden? En zal ik wel immer met eene andre zo gelukkig kunnen zyn, als met haar, die my zo bemint? .... Maar, myn lot is beslist. Ik heb geen vry hart. Anders, wat heb ik te doen met zulke Vooröordeelen, die de voortbrengzels zyn eenes dwaazen hoogmoeds? Trouwens, zy is van eene zo goede als achtingwaarde familie. Hier uit ontstaan geene zwaarigheden; en wat zegt het, een weinig meerder of minder met tydelyke goederen bevoordeeld te zyn, by menschen, die wel denken? Bemin
 
Uw Vriend,
 
w. leevend.




{==9==} {>>pagina-aanduiding<<}

Tweede brief. 

De Freule van R. aan Mejuffrouw Christina Helder.


Charmante amie!

Toen gy by Mevrouw, uwe Nigt, waart, pas encor pour pendre congé, wedde gy met my, dat ik incapable was om te schryven een Hollandsch Brief. Que dire, ma chere; ik heb nu de caprice om het contraire te toonen. Me voila donc! ik heb nog jamais een Hollandsch Brief geschreven. Point de Dame comme moi schryft ooit een Hollandsch Brief; maar wat aangaat, dat ik incapable daartoe ben, voilà le contraire de votre gedagten. Wat regretteeren wy uw charmant gezelschap! Het is un peu bizar, Mademoiselle Helder, dat gy, die zo brilleert in onze cercles, gout hebt voor een sejour zo champêtre. En, votre amie Coosje, hé oui, c' est une bonne fille, maar welk un Liaison voor u! je n'aime pas votre Coosje. Elle est bien fiére; men zegt echter, dat zy veel verstand heeft, en heel mooi schryft: myn compliment, s'il vous plait. Mon frere is over uw vertrek en desespoir. Waarlyk, hy bemint u; als hy de karten coupeert, zingt hy niet meer. Hy zit

{==10==} {>>pagina-aanduiding<<}

als een vieillard, en soupiert heel veel. Als ik naar den Haag retourneer, koom ik u in votre maison de campagne faire une visite. Nu ziet gy, dat ik la gagure win! Adieu, ma chere, je suis altoos
 
Uw Frindin,
 
freule v. r.




{==11==} {>>pagina-aanduiding<<}

Derde brief. 

Mejuffrouw Adriana Belcour aan den Heer Willem Leevend.


Myn heer!

Noodloos ware het, voor u iets te verheelen, 't welk u zo wel bekend is: myne Vriendin bemint u! Vergeefsch vleide ik my, dat zy deeze dwaaze liefde zoude hebben overwonnen, voor zy de vernedering onderging, die er geleegen is in dit te belyden; niet aan my, haare Moederlyke Vriendin; maar aan eenen Jongeling, die wel ligt aan zyne eigen verdiensten, en de zonderlinge bevalligheden zyns persoons, deeze zwakheid dank zal weeten! Beroem u daar echter niet te veel op! Myne Vriendin heeft de liefde geen toegang tot haar hart gegeeven, dan onder den sluijer der vriendschap. Nog gelooft zy, alleen uwe Vriendin te zyn, terwyl zy u met de allersterkste geneegenheid vuurig bemint. Om my hierömtrent te kunnen misleiden, was het noodzaaklyk, dat zy eerst zich zelf, ter goeder trouw, bedroog. Ik, die zo wel de eenvoudigheid als de zagtheid van haar lief hart volmaaktlyk ken, ben daar van verzeekerd. Ik

{==12==} {>>pagina-aanduiding<<}

heb niets nagelaaten, wat ik eenigzins dienstig oordeelde, om haar deeze liefde te doen uitblusschen. Liefde sterft, als de hoop is afgesneeden. Konde ik zeggen, deeze spreuk ten haaren opzichte bevestigd te vinden! Ik heb haar teder hart gegriefd met de herhaaling, dat gy haar niet beminde, dat gy eene andre beminde; daar uit heb ik geredeneerd, om haar dies te klaarder te doen zien, hoe ongelukkig zy zich maakt. ‘Wat heb ik, zegt zy, die niets begeer dan zyn geliefd byzyn, dan zyne vriendschap, toch met zyne liefde te doen?’
Myne Vriendin wordt bemind van een zeer braaf man, aan wien zy eene goede party doen zoude. Hy beminde haar, toen zy nog een kind waar, en de hoop, dat hy haar eens zoude verkrygen, heeft hem tot in zyn dertigste jaar nog ongehuwd gelaaten. Zy had nimmer geneegenheid voor hem; en ik geloof, dat zy nimmer, voor zy u zag, liefde gekend heeft.
Zy leefde zeer stil, huislyk, onbekend. Zy las veel, en veele zulke schriften, die den smaak verfynen, en onze gevoelens verteederen. Hoe veel geest zy ook bezit, het klugtige, het vrolyke, hoe wel uitgevoerd, behaagde haar nooit. Zy was, voor zo een jong Meisje, veel te los aan dit leven: geenzins uit onvergenoegdheid; dit is nooit in haare denkwyze opgekomen: integendeel haare Godsvrugt was geheel dankbaar;

{==13==} {>>pagina-aanduiding<<}

aan alle de schikkingen der Voorzienigheid deed zy hulde; zy was alleen onverschillig voor alles, wat haar niet gewigtig toescheen. Haare aandoenlyke, eenigzins zwaarmoedige, immers al te peinsagtige ziel, was geheel vervuld met twee groote voorwerpen, Dood en Eeuwigheid. De voorbereiding tot die groote standsverwisseling hield haaren aandagt beezig; het leezen van Youngs Nagtgedagten en eenige Gedichten van Mistris Rowe, werkten deeze neiging maar te veel in de hand. Uit zagte geleidelykheid, nooit uit verkiezing, nam zy met ons deel in zulke uitspanningen, die de beste menschen niet verwerpen. De dood haarer Moeder, die eene uitmuntende Vrouw was, en die my, eene verlaatene wees in een vreemd Land, uit medelyden aannam, en in staat stelde, om geen onnut lid der maatschappy te worden, vermeerderde dat voor haar zo nadeelig peinzen; en ik geloof, dat zy deeze vier laatste jaaren daaglyks der gedagtenis deezer zalige veele traanen wydde! ... Zo was myne Lotje, vóór zy u leerde kennen!
Somwylen ben ik misnoegd op u; meermaalen bedroefd; en altoos doodlyk bekommerd voor u beiden! Wist gy, hoe veel belang ik in haar neem! Wist gy, dat zy, buiten my, niemand in de waereld heeft dan haaren Broeder; en dien kent gy! Sta my des toe, dat ik u de volgen-
{==14==} {>>pagina-aanduiding<<}
de vraagen doe! Is uw hart vry? zyt gy in staat, om de waarde myner Vriendin in haare zeer vernederde omstandigheden te zien? Kunt gy nooit meer dan de Vriend zyn van Juffrouw Roulin? Eer ik deeze vraagen beäntwoord vinde, onderstel ik dit laatste. En nu vraag ik, hebt gy moeds genoeg, om haar doodlyk te bedroeven, door een ander verblyf te kiezen, onder het beste voorwendzel? Kunt gy hier toe, zo als ik vrees, niet overgaan? Wel, beloof my dan, dat gy u nooit zult bedienen van een zwak oogenblik, waar voor myne Vriendin met alle haare deugd en Godsdienst mooglyk niet altoos zal beveiligd zyn.
Laat ik u mogen zeggen, dat ik gunstig voor u ben ingenoomen. Hy, die door Lotje bemind wordt, moet geen ordinair Jongeling zyn. Zo oordeelde ik, vóór ik u gezien had. Nu ken ik u in persoon. - Wat zal ik zeggen? Het schynt, dat de Natuur en de Liefde u voor elkandren gevormd hebben. Ik vertrouw veel van u. Uw gelaat is zo open: de opslag uwer oogen is zo vry, zo eerlyk; gy teekent zo goedaartig .... maar, twintig jaar! en het Meisje eene Lotje! ô Myn Heer Leevend, beloof my op uw woord van eer, dat gy haar beveiligen zult; ook dan, als zy het gevaar niet kent; en dan zal ik u met mynen laatsten adem nog zegenen. Weet, dat my alles, u betreffende, be-
{==15==} {>>pagina-aanduiding<<}
kend is, tot dien avond, dat gy, door 't verlies van bloed, flaauw wierd. Schryf my spoedig. Berigt my alles. Houd deezen, zo ook uw antwoord, voor haar verborgen. Zy kent het schrift op het couvert niet. Bezorg zelf uw antwoord op de Post. Meld my, of zy beter is, dan ik durf hoopen! Vaarwel, ik ben
 
Uwe waare Vriendin,
 
a. belcour.




{==16==} {>>pagina-aanduiding<<}

Vierde brief. 

De Heer Willem Leevend aan Mejuffrouw Adriana Belcour.


Waarde juffrouw Belcour!

En wat zou de Moederlyke Vriendin myner Lotje toch niet mogen vraagen aan haaren Willem Leevend? Ik stel het my ten heiligen pligt, uwe vraagen met de grootste oprechtheid te moeten beäntwoorden. Hoe jong ik nog ben, myn hart is niet vry. Vóór ik uwe Vriendin zag, was het niet meer in myne magt. Ik maak, om reden my voldoende, van die liefde een dierbaar geheim; hoewel ik my niet weder bemind zie; en myne hoop daar op volstrekt geen grond altoos heeft. Ik kan des nooit meer dan de Vriend zyn van Mejuffrouw Roulin. - Hier mede heb ik uwe vraagen beäntwoord. Permitteer my nu, dat ik u insgelyks vraag, om wat reden zyt gy somwylen misnoegd op my? Geloof my, dat, dewyl ik de liefde van dit beminlyk Meisje niet kan beäntwoorden, my die liefde bedroeft! Myne eigenliefde is niet in staat, om my daar over te troosten. Denkt gy niet, dat ik al het verrukkelyke bezef, 't welk er moet geleegen zyn in de tedere liefde van eene Lotje Roulin? Denkt gy, dat

{==17==} {>>pagina-aanduiding<<}

ik niet voel, hoe veel zulk een edelaartig Meisje zal lyden, als zy zien zal, dat zy niet weder bemind wordt?
Spoedig zag ik, dat zy my met onderscheiding behandelde; maar ik meende, dat myne beleefde bejeegeningen alleen daar van de redenen waren. Ik nam omtrent Juffrouw Roulin die oplettendheden waar, die een welöpgevoed Jongeling zo gaarn bewyst aan fatsoenlyke lieden, die uit eenen hoogeren kring in de samenleeving door tegenheden gedaald zyn; en die hem zeker tot veel meer eer verstrekken, dan hun, die dezelve beweezen worden. Ik voor my houde my verzeekerd, dat zy nog haare liefde voor vriendschap houdt.
Was uwe Lotje een Meisje van een ordinair karakter, ik zoude my minder bedroeven; maar ik ken alle haare waardy; ik weet, dat haar geest-gesteldheid derwyze gestemd is, dat zy voor altoos eene keuze gedaan heeft. Niemand zal my in haar hart opvolgen. ô Mejuffrouw, ik heb veel meer van haare gevoelens en denkwyze, dan gy mooglyk wel vermoedt. Het zyn alleen beuzel-agtige karakters, die in staat zyn om te veranderen. Denkende, zeer gevoelige menschen beminnen met enthousiasme; de aandoeningen kunnen eens verflaauwen, maar 't gevoel blyft onverzwakt. Zy zyn zo doordrongen door de beminnenswaardigheid des voorwerps, dat hun geheel wezen daar mede onäfscheidbaar verëenigd blyft. Noch tyd,

{==18==} {>>pagina-aanduiding<<}

noch afzyn - ô Wat zyn die voor een hart, dat in de liefde zelf zyn loon ontfangt? Oordeel nu, of ik uwe Vriendin ken - of ik geene treurige uitkomsten voorzie!
Neen, ik heb den moed niet, om haar te bedroeven. ô Verg dit niet aan een zo gevoelig hart als het myne: de droefheid uwer Vriendin is onweerstaanbaar. Ik weet dit by ondervinding ... Zo zy het my niet beveelt, zal ik haar niet verlaaten. En dan? Dan zal ik uit liefde voor haar gehoorzaamen. Ik bloos van veröntwaardiging! Houdt gy my voor een snooder kerel, dan de vervloekte Lovelace? Die was nog niet ontmenscht genoeg, om een onnozel Meisje (zyn Roozenknopje!) te bederven; en moet Willem Levend belooven, zyn woord van eer geeven, om geen misdaad te begaan, daar zulk een monster voor schrikte? Niets, dan uwe Moederlyke liefde voor myne Lotje, kan my na die beleediging met u bevredigen? Ik ben nog jong, Mejuffrouw, maar ik ben overtuigd van myne sterke gehechtheid aan alles, wat de waare eer eischt. Ik heb een allergevoeligst hart: oordeel, wat er voor my te doen is, als ik my voor den geest haal: ik kan immers dit Meisje zo ongelukkig maaken, als ik zelf wil. Welke verzoekingen zouden my kunnen verlaagen? Ik zal haar ten minsten dien troost laaten, dat zy geen onwaardig voorwerp bemint. Zy zal overtuigd worden, dat ik, konde ik die beäntwoorden, haare liefde

{==19==} {>>pagina-aanduiding<<}

verdienen zoude. En gy, Mejuffrouw Belcour, zult ondervinden, dat ik, hoe ook bekoord door haar engelagtig gelaat, hoe verliefd op haaren verbindenden, altoos nutten ommegang, nooit de allerstriktste betaamlykheid uit het oog heb kunnen verliezen. Beminde ik niet reeds, vóór ik haar zag - zy zou my den zwaksten der menschen maaken. De liefde alleen beveiligt my; ik ben haar Vriend: zy is des ook veilig by my. Zeg niet, dat ik nog weinig kennis heb aan 't vermogen der driften; (dit is mooglyk, helaas! zo niet,) maar hier, hier in 't binnenst van myn hart, klopt een gevoel van eer; dat, ondersteund door liefde en vriendschap, zal my in staat stellen om haarer waardig te blyven. Ik vrees, dat zy niet heel wél is. Zy klaagt echter niet; maar ach! haar lief gelaat is verbleekt en betrokken.... Onze conversatie is heusch, echter wat styf. Hoe moeilyk valt my dit! Met de hoogste achting noeme ik my
 
Uw Vriend,
 
w. leevend.




{==20==} {>>pagina-aanduiding<<}

Vyfde brief. 

Mejuffrouw Alida Leevend aan Mejuffrouw Petronella Renard.


Waarde Renard!

Dat blyft zo, het komt my verbruid grappig voor, dat gy de wapens zo vroeg wilt neerleggen. Er is zulk een mislyk mengzel van ernst en boert op uw gelaat, als gy met Mama daar zo eerntfest zit te praaten. Uwe Angola en uwe zedenleer aanzigten zo slegt. Evenwel, gy hebt gelyk, indien uw Christelyk oogmerk zy, om eens een wettelyk huwlyk aantegaan. Nu, kind, ik wensch u, ter bereiking van dit braave voorneemen, zo rasch mooglyk een knaap, die uw's Ooms ducaaten zo broodnoodig moge hebben, dat hy u, op den koop, voetstoots er by neeme. Bon voyage! Ik heb nog zulk een schrikkelyken haast niet; en myn reismakker naar de huwlykshaven is veel te bedaard, om my hals over kop scheep te doen gaan. Zie, de Borst staat my niet kwalyk aan, maar ik weet niet, of dat zo blyven zal; en als men onder zeil gegaan is, moet men aan boord blyven, al wenscht het lieve paar elkander alle daag wel hartlyk by onzen lieven Heer.
Nu, dat daar gelaaten. Ja waaragtig, Mama

{==21==} {>>pagina-aanduiding<<}

weet de heele historie met Tante! Hoe? daar ben ik nog niet agter: mooglyk door Mevrouw Helder. Wy hadden, zegt myn Oom, (onze Freryk) ettelyke etmaalen zo wat met een slap koeltje liggen dobberen, toen ik op eenen morgen wat laat opstond. Gewén de lui eens wat, Pietje! Ik had, geduurende Mama's ziekte, de honneurs van het Déjeuné waargenoomen; en nu zoude men, zelf myne zagtmoedige Mama, my dit wel gaarn voor eenen pligt aanschryven. Ik zou inschiklyk, meegaande worden! ja wel! Meisjes, zo als ik, worden hier toe niet sterk geänimeerd, als zy op de uitkomst letten. Verbeeld u dan, dat ik ten half tienen, in een volkomen nagtgewaad, geeuwend den trap afkwam. Mama zat te naaijen, ende de man des huises had een aangezichte, als het aangezichte Nabals, des zoons Belials.
Ik. Goeden morgen, Mama lief: goeden morgen, Vader. [Dat Vader komt er altyd zo beroerd uit!]
Mama. Wel, Daatje, is dit nu evenwel manier van doen? Het is half tien, en gy staat eerst op! [Ik schelde.] Wat moet er nu weer zyn?
Ik. Alles, Mama. Jacob, waar is myn Déjeuné?
Jacob. Mevrouw heeft het my bevolen weg te neemen.
Ik. Zet het op myn eigen kamer, Jacob; en als Juffrouw Flikflak met de muts komt, zend haar

{==22==} {>>pagina-aanduiding<<}

by my: ga ook eens aan het bord zien, wat er van avond gespeeld wordt. Zo het de Knorrepot is, onhoud het; anders kan 't my niet scheelen. [Jacob ging weg.]
Van Oldenburg. Nog Pasquillen in myn eigen huis op my maaken? De Knorrepot! dat zeg je op my. Als ik een Poëet waar, ik zou een stuk maaken, de Moderne jonge Juffer; ja, dat zou ik.
Ik. Wel, het spyt my, dat gy zo geheel onbekwaam zyt tot iets aartigs; anders zoude ik u gaarn zo wat helpen; uw portret zou by het myne mooi afsteek e.
Van Oldenburg. Dat zoude het toch; en dat uwer Moeder zou u niet veel voordeel doen.
Ik. Dat beken ik. Maar ik wilde Mama daar buiten laaten: [hem half inluisterende,] wat heeft die lieve Vrouw met uwe en myne gekheden te doen? .... Ik ga ontbyten.
Van Oldenburg. Weet gy wat, Juffrouw, uwe manier van leeven staat my verdompeld slegt aan; gy zult u naar uwe Mama reguleeren, of wy zullen anders beginnen.
Ik. Ha! ha! gy doet my lachen: ik heb graag, dat gy wat prettig zyt; want gy zyt niet plomp genoeg, om dit te durven meenen? Anders, va! uwe manier van leeven staat my ook slegt genoeg aan.
Van Oldenburg. Hoe! vergelykt gy, kleuter, u by my?

{==23==} {>>pagina-aanduiding<<}

Ik. Ik my by u vergelyken! Verdenk my toch van zulk eene buitenspoorige nederigheid geenzins. [Dit, zag ik, begreep hy niet regt!]
Van Oldenburg. Nu, ik zeg je dan nog eens, dat uwe manier van leeven my niet behaagt.
Ik. Wel, man, wie vraagt u daar toch naar?
Mama. Is 't nog niet lang genoeg, Dogter? Heeft uw Vader dan ongelyk, denkt gy?
Ik. Myn Vader? Die zou zich met zulke beuzelingen niet eens bemoeid hebben.
Mama. Beuzelingen! Past het voor een gezond Meisje, ten half tienen nog te bed te zyn? [Ik vreesde weer voor de Predikatie over het vroeg opstaan.]
Ik. Lieve Mama, gy zyt nu wel wonderlyk.
Van Oldenburg. Heden, Mejuffrouw, gy zyt nog wel veel wonderlyker; als Mama myn zin deed, gy zoud.... [Hy wierd op het Kantoor geroepen.]
Ik. 't Is verdrietig, dat, als men geen kind meer is, men zich nog wel zoude dienen te schikken naar de grillen van een vreemd Manspersoon. Hoor, Mama, dit leven smaakt my niet; ik zal by Tante Truitje belet vraagen; laat dan de man kraaijen in zyn kippenhok, dat het door de buurt klinkt.
Mama. Hebt gy ook weer het een of ander plan in uw hoofd, daar uwe tegenwoordigheid by vereischt wordt?
Ik. Plan in myn hoofd? Mama! Heden!
Mama. Hou u zo onkundig niet, Mejuffrouw.

{==24==} {>>pagina-aanduiding<<}

Gy hebt u fraai gekweeten! en dat is nog een Meisje, die grootsch is op haar Vaders familie. [Mama kan zo ernstig zien! zy zuchte: dit deed my zeer.]
Ik. Lieve Mama, zucht er niet om: ô, Tante heeft zo veel plaisir gehad! zy is zo verheerlykt; maar.....
Mama. Zeg er my niets van; 't schaamt zich zelf. En die Töller ....
Ik. Wel, die heb ik al lang afgedankt; zo een mof! wat is er aan zo een Hansdondergoud geleegen?
Mama. Gy gaat my te veel uit; en wat zal de waereld zeggen, als zy weet, dat gy reeds door een braaf Man gevraagt zyt, en zo dikwyls met andren uitloopt?
Ik. De waereld? al wat haar behaagt. Laat de waereld haar eigen tuintje wieden, en zich met my niet bemoeijen. Nog mooijer, Mama, ik zou my aan zo een ouwe zottin, als de waereld, stooren! zy maakt het er wel naar! maar gy, lieve Mama, moet niet misnoegd zyn.
Mama. Wat heb ik aan zo eene Dogter?
Ik. Niet veel, dat beken ik. Maar als gy daar bedroefd over zyt, dan zult gy my noodzaaken tot iets, daar ik zeer veel tegen heb; doch dan, patientie!
Mama. En wat zou dat toch zyn?
Ik. Ik zal my dan voegen naar u, myne Mama,

{==25==} {>>pagina-aanduiding<<}

als het toch weezen moet: morgen ogtend (zo myn bed het maar niet hoort,) zult gy my ten agt uuren reeds aan het ontbyt zien. [Zy lachte; alles was wél; en ik ging eindlyk dejeuneeren.]
 
Het is weer gruwlyk Hoeksch en Kabeljaauwsch met van Oldenburg en my. Hy heeft weer gebabbeld over Willem met den scheelen, en ik merk, dat hy Wim niet graag in de vacantie t'huis had. Mama zal uit goedheid weer toegeeven. Is 't niet voor my om averegts te worden? en ik moet, om Mama's wil, my nog houden, of ik niets weet. Hy is jalours op Willem; daar houdt het hem, zie ik; en ik beken, dat Mama eenzydig genoeg is omtrent Zoontje.
Wel, Pietje, gy zyt evenwel een bedroefde hals in de Ketterkunde! weet gy, goeije ziel, niet, wat of het beduidt, zich in Sociniaanery te verloopen? Nu, gy kunt daar van onkundig zyn, en even goed uw huwlyks tochtje aanvangen. De Dominées, en die moeten het weeten, zeggen, dat Socyn een bittere Ketter was: byzonderheden weet ik niet van hem, maar stel uw week hartje maar gerust; al verliep Wim zich daar al eens aan; dit maakt hem niet tot een Ligtmis, tot geen galant Man zelf.
Onze Vriendin zal Dominé niet wel verstaan

{==26==} {>>pagina-aanduiding<<}

hebben, denk ik. Hoor, zy is een regte Juffrouw Rammel. Zy hoort hier een woord, en zy vangt daar een woord, en zy merkt hier wat op, en zy ziet daar zo wat van; dan gaat zy heen, (zeggen de meiden) en zy rommelt, en klutst dit alles in haar harssenvat tot hakmoes; met dat geplamoot komt zy, en presenteert het in vertrouwen aan die, en aan die, en aan nog al een, en aan uw Neef, en aan uw Nigt, en aan Nigts Neef en Nigt, en aan allen - die maar gaapen willen; dit, beken ik, is heel gul van de goeije Vrouw, maar met dit al zy moet Mama niet laaten leepelen; de teerhartige Moeder kan zo alles niet even wel verteeren.
Nog wat. Mama toonde my, dat zy u verdagt omtrent het plan, (dat kan zy niet vergeeten, schynt het.) Ik heb u, en dat was billyk, ten mynen koste gerechtvaardigd; zy heeft uwe Brieven daar over geleezen. Zy was verleegen, en zei: dat is my lief, dat ik mis had. Ik zal Juffrouw Renard voortaan recht doen: zy prees myne billykheid; dit spyt my: 't was maar, zo als het hoorde.
Lees den inleggenden van myne Tante Martha. Verbruid, Piet, wat geeft zy my een pak - een oud pak! zulke schommels van Wyven zeggen een Christenmensch zo maar alles! Ik las Mama dien Epistel voor. Hier is ons discoursje.
Mama. [glimlachende,] Wel nu, dat is geen onaartig spiegeltje voor u.

{==27==} {>>pagina-aanduiding<<}

Ik. Meent Mama niet, dat de trekken wat hard, en het kolorit wat hoog is?
Mama. Ik kan niet zeggen, dat het in den smaak van Da Vinci is, doch de Vrouw doet echter sterk gelyken.
 
Uwe Vriendin,
 
a. leevend.
 
P.S. Wat onbeschaamdheid! Babiole, onze galante knoopmaaker, vrydt naar Chrisje Helder! wel, het is om gek te worden: zo een verguld Schepentje. Ik hoop, dat zy hem vernederen zal! Trouwens, verdient hy zo veel attentie wel van haar?




{==28==} {>>pagina-aanduiding<<}

Zesde brief. 

De Eerwaardige Heer Jan Willem Heftig aan den Hoogëerwaardigen Heer Godfried Maatig.


Zeer ge-eerde heer professor!

Meer dan gewigtig is de geleegenheid, waar by ik my de eere geeve U.H.E. te schryven; immers voor zulken, die de eer der Kerke, waar van zy door de genade Bedienaars zyn, ter harte gaat. Hoe veelen gebruiken er, in onze yverlooze dagen, de Heilige Bondzegelen, die men, wyl zy Burgerlyk goed leeven, niet kan weeren; en die ook van de waare Leer belydenis deeden? hoewel zy door hun loopen naar Arminiaansche en onrechtzinnige Menniste Kerken toonen, dat zy niet uit ons zyn; terwyl zy echter weigeren van ons uittegaan. Het geen dit kwaad ongeneeslyk maakt, is, dat er onder de Herders valsche Broeders zyn, die de door hun bezwoeren Canons ondermynen, en stomme honden zyn tegen Arminiaanen, Sociniaanen, heele en halve, en kwart Pelagiaanen, Bekkeriaanen, Leibnitziaanen, Pietisten, Donatisten, Mennisten, Bruinisten, Hattemisten, enz., die Voskens, welke in onzen wynberg wroeten. 'k Zwyg van zulken,

{==29==} {>>pagina-aanduiding<<}

die zich, ô gruwel! door Indompeling laaten doopen. En deeze Herders ontfangen even zo wel het loon, als zy, die het woord recht snyden. Hoe dikwyls hoort men, onder den schoonen naam van verdraagzaamheid, Pelagiaansche, ja zelf Sociniaansche gevoelens den armen Volke voorhouden! Van hier die bejammerenswaardige onverschilligheid, die algemeene zeedeloosheid. Ik doel niet op Modes, of zulke vermaaken, die myne wettige Overheid oordeelt te moeten toestaan. Ik worde ook niet gedreeven door den geest der vervolging; ik gruw voor schavotten en brandstapels; en zou wel mogen zien, dat men Ketters en Genadenloozen liet deelen in alle de Eeramten en Voorrechten der Maatschappy. Dan zouden de oprechten geöpenbaard worden. Onze Gemeentens zouden kleiner, maar ook zuiverder zyn. Dwang is dwang, en het Geloof eene gaave Gods. Laaten zy ten minsten hier ongekweld blyven: is hun deel niet in dit leven? Maar de yver des Heeren verteert my, als ik zie, dat zy, die men riep om de kudde Gods te weiden met verstand, die verleiden, en zoeken niet het geen Christi, maar het geen hun zelfs zy. Tot hen, ten zy zy van ons uitgaan, kan ik niet zeggen: weest gegroet.
Oordeel des, hoe bedroefd, verontwaardigd en vergramd ik ben, als ik hoor, dat uw Leerling, de jonge Nasireër, de veel beloovende Jongeling Leevend, die ik hoopte, dat een pylaar in vast-
{==30==} {>>pagina-aanduiding<<}
heid, een hoeksteen der Gereformeerde Kerk zoude zyn, zich zo ondeugend gedraagt, en ook het gif van Spinosa indrinkt als water.
Heeft hy de deugdzaame Juffrouw Roulin niet verleid? Heeft hy een fatsoenlyk Heer, een man van geboorte, niet schrikkelyk mishandeld, om dat die weigerde met hem te duëlleeren? Gaat hy zich niet in het Spel en den Wyn te buiten? Is de haatelyke, de gevaarlyke Jambres, die op zyn gefronst voorhoofd het teken des beestes draagt, zyn Vriend, en Leermeester niet? hem, dien ik voorlang als een vrygeest schuwde. Zal de eertyds braave Willem Leevend, zeedeloosheid met ongeloof verëenigende, ten laatsten uitroepen: daar is geen God? Zal zo een knaap eens de gewyde verborgenheden des Euangeliums uitdeelen? zal hy de Gemeente, die Jesus met zyn eigen bloed gekogt heeft, verleiden? Dit zal ik weeren, al gaf men my ook den naam van Kettermeester! Veel liever zag ik hem aan 't hoofd eener Bende Struikroovers; dan doch zoude hy alleen het lichaam dooden. Hoe vergramd ik ook ben, vraag ik echter, is hy nog niet te redden? Willem is trotsch; mooglyk wil de Voorzienigheid hem leeren, dat de mensch, als God hem los laat, niets is. Mooglyk moet hy eerst een Saul zyn, om een Paul te worden. Mooglyk moet hy een groot zondaar worden, op dat hy strekke ten Toon- en Spiegel-beelde der vrye Genade, die in Jesus is. Uw

{==31==} {>>pagina-aanduiding<<}

H.E. behoort zich in deezen te bedienen van die liefde en achting, welke hy u toedraagt. Gebied hem den verleider Jambres te schuwen. Dees Man is een zeer bittere galle. Blyf toch getrouw, heb geen menschen - vrees; denk, dat gy een Leeraar der waare Kerk zyt, en dat de Heere veel van u zal eischen, dewyl u veel gegeeven is. Ik erken de grootere gaaven, u boven my zo mildelyk toegereikt. Ik verheug my in uwe verheven waardigheid; ik dank u nog voor alle de goede lessen, my in myn Studententyd gegeeven. Maar, mag ik u bidden, stuit toch in uwe Studenten dien lust om Hoogduitsche Werken te leezen. Er is een geest des afvals in verspreid: hunne Theologie is vervalscht. Niet alleen de Steinbarts, de Semlers, de Eberards; maar ook de Hessen, ja de Jeruzalems, de Niemeijers zyn gevaarlyk: het vergif is er zo keurig in toebereid, zo smaaklyk in voorgediend. De bedorve reden vergast zich dus gaarn.
Neem, geliefde Broeder in Christus, myne vermaaningen ten besten. Ik weet, dat gy een goed, een groot, een waardig Man zyt; evenwel, wie is in allen volmaakt? Verëer my met een antwoord op deezen welmeenenden Brief. Ik beveele u Gode en zyner genade, en blyve
 
Uw gehoorzaame Dienaar en Medebroeder,
 
j.w. heftig.




{==32==} {>>pagina-aanduiding<<}

Zevende brief. 

Mejuffrouw Jacoba Veldenaar aan Mejuffrouw Christina Helder.


Myne beste!

Zie daar eene der liefste myner wenschen vervuld. Gy zyt Buiten, en meer dan ooit bereekend, om de onschuldige genoegens des Landleevens te genieten. Het byzyn van Mevrouw Helder heeft myne tedergeliefde Moeder zeer opgeleevend. Zy bedankt Mevrouw nogmaal voor dat vriendelyk deelneemen in haaren zwakken staat. Ach, myne Chrisje, hoe smeeken wy daaglyks om het leven deezer dierbaare, deezer tedergeliefde Moeder! Nu hoopen wy weder van het gebruik der Ezelinnen-melk en het zagte saisoen alles..... Terwyl ik dit schryf, zie ik uit myn vengster, dat zy in den bloemtuin wandelt, met de vier kleinen om haar. ô Zy ziet my weer te helder! zy is te leevendig voor zulk eene ontkragting! Lieve Vrouw! zy lacht Jetje vriendlyk aan, die een handvol madeliefjes voor haar geplukt heeft. Ach, Chrisje, zoude ik, ook om uw byzyn, deeze Moeder myne hulp onttrekken? Ik kan er niet toe besluiten. Twyfel echter niet, of het denkbeeld, dat gy zo naby my zyt, en ik

{==33==} {>>pagina-aanduiding<<}

u niet zien kan, my pynigt! Maar pligt is pligt; en niets kan my hier over troosten, dan de bewustheid, dat ik, moet het zyn, myn genoegen doe wyken voor 't geen myn pligt is, indien ik beiden niet te gelyk kan voldoen. Hoe goedertieren is de schikking des Albestuurders, dat hy de grootste verrukkingen gehecht heeft aan het getrouw uitvoeren van pligten, die ons, om de omstandigheden, waar in wy zyn, moeilyk vallen kunnen. Ik heb thans een aanmerkende luim; en myne Chrisje heeft my eens vooräl gelast, alles, wat van dien aart is, aan haar te melden. Hierom voeg ik er het volgende by. De huisselyke, de niet in 't oog vallende deugden, zyn meermaal te schoonder, naar maate zy de toejuichingen ontwyken. ô Dan is men zo overtuigd, dat men niets noodig hebbe, dan de stille goedkeuring onzes eigen gewetens: gy hebt uit goede gronden wel gedaan. Die dit getuigenis heeft, vraagt weinig naar lofdichters. Gy, myne Vriendin, ontfingt een schat van de allerbeste, de allergelukkigste neigingen. Het braave, het eerlyke, het schoone behaagt u. Kunt gy eens op u verkrygen, om zo wel voor u zelf te kiezen, als voor u zelf te denken; hoe volkomen zal dan eene Chrisje Helder zyn, vóór zy vyf-en-twintig jaaren bereikt heeft! Zie hier uwe bestemming.
Uwe aanmerkingen over het modieuse Buitenleeven zyn gegrond. Ik en zulken, die met my

{==34==} {>>pagina-aanduiding<<}

gelyk zyn, lyden daar echter nog veel meer door; en men moet veel, of zeer weinig verstand hebben, om die kwellingen met geduld te draagen. Lieden, die niet in den hoogsten Ton leeven, en nog al scheemeragtig vermoeden, dat men Buiten Predikanten kan aantreffen, die fatsoenlyke lieden zyn kunnen, vooräl indien zy Vrouwen uit den bloem der samenleeving hebben, zulke lieden vind ik geen der verkiesselyksten, om mede te moeten omgaan. Hunne beleefdheden getuigen doorgaans van hunne trotschheid, en dat ondraaglyk onbescheidene, dat eene gemeene opvoeding verraadt. Zy gelooven alles te mogen doen, om dat zy of in Regeering zyn, of om dat zy onmeetlyke schatten bezitten. Dominé en zyne Vrouw zyn veelmaal niets dan ordentelyke menschen; 't is billyk, dat die eene onverwagte visite, uit caprice gegeeven, voor lief neemen; 't is billyk, dat die, als myn Heer en Mevrouw om gezelschap verleegen zyn, gereed staan, zo rasch een inpertinent petitmaitre van een knegt met de koets daar is. Dan ontfangt men ons, of zo familiair of zo omslagtig, dat beide even onvoegzaam zy. Men maakt ons presenten van uitgebroeide aardbezien, als wy die reeds van den kouden grond eeten; men laat eene keurige Meloen wegzetten, en snydt er een voor, die men zelf niet wil proeven. Moet men om zulke beuzelagtige versmaadingen niet lachen of moeilyk worden? En deeze zeer zeld-
{==35==} {>>pagina-aanduiding<<}
zaame eerbewyzingen haalen ons nog de zotte nyd der medezusters Collega's (ziet men haar over het hoofd,) op den hals; ja myne Moeder moet vreedens halve met zwygen duizenderlei sletse schemperyen daar over beäntwoorden.
Toen ik nog zeer jong was, begreep ik niet, dat alle menschen niet zo veel smaak hadden in myn geliefd Buitenleeven als ons geheel Huisgezin. Eene liefhebberes zynde, om de bedryven en gedagten der menschen, als die my zeer vreemd toescheenen, op te spooren, geloof ik gevonden te hebben, dat de bron onzes welgevallens niet geheel in ons zelf, ook niet geheel in het geen buiten ons is, geleegen zy; maar in zekere geheime overëenkomst tusschen het een en ander. Speel uw
Rose cherie, aimable fleur!
zing het er verrukkelyk by; Uw Neef Jan steekt zeer bedaard zyn pyp aan, leest een oud nieuwspapier, of maakt grappen met zyn hond: myn Broêr Hendrik, liefde daargelaaten, staat daar als een beeld; durft naauwlyks ademen; hy heeft maar één zintuig - zyne geheele ziel is gehoor. De harmonien, die gy vormt, versmelten zyn hart, en rukken zyn geest door den geheelen doolhof der driften, die gy oproept. Uw Broêr zegt: dat gaat heel mooi; maar blyft niet in de kamer.

{==36==} {>>pagina-aanduiding<<}

Wim is bezig in den tuin .... hy hoort u, hy smyt de hark weg, neemt een siool, alle uwe toonmengelingen glinsteren op zyn gelaat, en ongevraagd ongeweigerd accompagneert hy u een geheel uur. Deeze aanmerking kan men op onze bereekendheid voor alle andre fraaije kunsten toepassen; zo wel als op het Buitenleeven, en alle zedelyke bedryven.
Zou het goede wel iets anders zyn kunnen, dan de uitoefening van het schoone? Zyn dit beide niet slegts deelen van het eene groote geheel, order? Indien dit zo zy, dan dunkt my, is het vry zeker, dat men den smaak door dezelfde middelen volmaakt en verheft, als onzen zucht ter deugd; en dat een mensch, geroerd door de uitmuntendheid eener edele daad, ook gevoelig zyn moet voor alle andre soorten van schoonheden. Men kan zich zo wel gewennen, om wél te zien, als om wél te gaan. Wy zyn eigenlyk volmaaktbaare wezens: dit karakteriseert den rei den menschen. Niet altoos kunnen wy duidelyke redenen geeven van ons byzonder behaagen; het gaat hier mede als met den smaak; en dat behaagen is ook niet altoos even sterk. Hoe fyn zyn veeläl de eerste dryfveeren; men voelt dat zo; meer kan men niet zeggen. Denk niet, dat allen de geschiktheid hebben, om de beminlykste der jonge schoonheden met myne oogen te zien. Het is niet noodzaaklyk nyd, of kwaadwilligheid, het is dikwyls

{==37==} {>>pagina-aanduiding<<}

niets dan ongevoeligheid. Allen ontfingen niet dezelfde fyne, als 't ware bezielde, zintuigen, zonder welke men niets, wat men ook onderneeme, tot eene zekere hoogte zal brengen; vooräl in de schoone kunsten. Onze meeste landgenooten hebben weinig Physionomie; en, ofschoon ik niet in staat ben om Lavater tegen te spreeken of te verdeedigen, meen ik echter, dat zeer uitsteekende karakters, van wat soort ook, zeer wel te onderkennen zyn: vooräl in de oogen, maar nog meer in de fyne trekken en toetsen by den mond. Niemand, die eenigzins kan opmerken, zal ontkennen, dat Willem een waarlyk verheeven karakter annonceert; immers dat zyn geheel gelaat daar toe is aangelegd. Uw Broeder teekent goedaartigheid en denken.
Wat zegt gy van zo eenen langen Brief? Er is zulk eene lieflyke aantrekking voor my in het schryven aan myne Chrisje, dat ik myne pen haaren loop laat. In die uuren verbeeld ik my het allerleevendigst, by u te zyn! Ik weet ook, dat het u bedroeven zal, my niet te zullen opwagten: dat onaangenaam denkbeeld wil ik uit uwen geest dryven; en schyf ook daarom dit maal zo veel.
Ik weet, myne heele lieve, hoe verbindend uw ommegang voor my is: evenwel, als ik eenen Brief, uwer waardig, en zo als men alleen aan een eenige Vrindin kan schryven, ontfang, ô dan is myn hart op de tederste wys met het uwe ver-
{==38==} {>>pagina-aanduiding<<}
eenigd. Er is zelf iets, dat my aangenaam roert in de letters, de keurige letters, door uwe lieve hand gevormd. Dan ben ik al zo sterk met u beezig, dan wanneer ik u de meeste bezoeken geef; want dan heeft men zelden de geleegenheid, om zo te spreeken, als men verlangt, als men voorname. Honderd beuzelagtige voorvallen verhinderen dit; alles is gegeneerd; men verlaat elkander met een hart, even zo vol, als waar mede men kwam. Nu laat de Bienseance niet toe, dat men byzonder converseert; dan moet men, om zo genaamde Vrienden, om grillige Naastbestaanden, eenen afstand houden, die, als de harten elkander zoeken, zo pynelyk is! Maar als ik, in myne vrye uuren, my er toe zette, om aan myne Vriendin te schryven, ô dan hindert my van dit alles niets het minste; en dan zeg ik met onzen geliefden Dichter pope:

Heav'n first taught letters for some wretches aid, 
Some banish'd lover, or some captive maid; 
They live, they speak, they breathe wat love inspires, 
Warm from the soul, and faitful to its fires. 
ô The soft intercourse from soul, to soul! ... 


Voor ik deezen sluit, voeg ik er het volgende nog by. Waarom zoude ik voor u verheelen, dat ik gantsch niet onverschillig ben voor den Heer van Sytsama? Door mynen Broeder voor-
{==39==} {>>pagina-aanduiding<<}
bereid, om hem hoog te achten, verëerd met de gevoelens, die hy voor my heeft; kan dit niet wel anders, en nog te meer, om dat zyn voorkomen my beviel, toen ik hem voor twee jaaren ontmoette. Maar ik ben zo wel overtuigd van mynen pligt, om dit ons gelukkig Huisgezin, waar men my onmooglyk kan ontbeeren, niet te verlaaten, dat ik by tyds poog op myne hoede te zyn, om my dien pligt niet al te moeilyk te maaken. Ik voorzie, dat de personeele ommegang met eenen Sytsama my verder zoude brengen, dan ik nu gaan mag. Ik moet my zelf, zo wel als hem, beveiligen, en noodeloos verdriet spaaren. Nooit heb ik groote gedagten van Meisjes, die zich zo verzeekerd houden, dat haar hart niet te winnen is: dit is of ligtzinnigheid, of dwaasheid; en op die voorwaarde zoude ik niet gaarn, met eenen Man, zo bereekend voor myn hart en smaak beiden, zeer gemeenzaam verkeeren. Als een braaf Meisje zich haarer keuze, haarer overyling schaamt; dan heeft zy veel in haar voordeel: grootsheid doet dan wonderen: maar als de Man haarer verkiezing ook de Man is, dien zy moet hoogachten, dan zal haare vriendschap zeer maklyk tot de alleräandoenlykste liefde overneigen; en nog te spoediger, als zy ziet, dat haare Ouders en Vrienden haare keuze billyken. Dit is myn geval: uit dien grond werk ik.

{==40==} {>>pagina-aanduiding<<}

Hendrik meldt my in zynen Brief: ‘myn Kolonel heeft uw Brief geleezen, en gezegd: ik heb my niet bedroogen, Veldenaar, toen ik uwe beminlyke Zuster hield voor het waardigste Meisje, waar voor een eerlyk Man immer gevoelig bleef.’ Meer niet. Ik omhels u, en verzeeker u ten overvloede, dat ik ben
 
Uwe
 
c. veldenaar.




{==41==} {>>pagina-aanduiding<<}

Agtste brief. 

De Hoog-Eerwaardige Heer Godfried Maatig aan den Wel-Eerwaardigen Heer Jan Willem Heftig.


Eerwaardige heer!

Ik heb uw Eerw. Brief geleezen, met al de oplettendheid, die ik aan den gemoedelyken schryver verpligt ben; de uitwerkzels zyn goedkeuring, verbaastheid, en erkentenis. Jammer is het, dat gy maar te veel reden hebt tot sommige aanmerkingen. Maar, lieve Broeder, kunnen wy zulke valsche Broeders wel met zekerheid kennen? waaraan, bid ik u? zo niet, heb ik dan vryheid, om iemand van zulk eene slegte denkwyze te verdenken? zult gy my van menschenvrees beschuldigen, om dat ik daar voor beef? Dat men daaglyks de Christelyke verdraagzaamheid misbruikt, stem ik u ten vollen toe; ja, er heerscht een geest van onverschilligheid onder ons, die een zorgelyk toekoomend aanduidt. Maar daar zyn Broeder-verschillen; omtrent die moeten wy bedaard en liefderyk handelen. Daar zyn in onze Kerk eenige hooge leerstellingen, waar van men niet dan spaarzaam voor den volke moet spreeken: immers zo denken zeer veele rechtzinnige Leeraars, en voor-
{==42==} {>>pagina-aanduiding<<}
zichtige Overheden. Men behoeft ook over dezelve niet allen even streng te denken. Ik weet, hoe gy denkt over de Canons van 't Synode, maar ook, dat gy een veel te braaf en ordentlyk Man zyt, om op den Predikstoel zulken te lasteren, die men den naam van verraders der Kerk geeft, en met even zo weinig grond voor valsche Broeders uitkryt. Hoe wenschte ik, dat uw yver u minder aandreef tot uitdrukkingen, die ik met droefheid in uwen Brief lees, en meermaal van u hoorde. Raaken zy meermaal niet hun, die geen Bovenvaldryvers zyn? En is dit wel in u te verschoonen, zo men niet stelt, dat gy dan zeer onnaauwkeurig zyt in uwe uitdrukkingen? Wat my betreft, ik stel zo veel eer in myne verdraagzaamheid, als in myne Dortsche Orthodoxie; ik leer het geen ik voor waarheid houde; ik geloof, dat die in der Gereformeerden Kerk-Formulieren gestaaft is; maar wat heb ik eens andrens dienstknegt te oordeelen?
Kan een zo braaf Man, als myn Vriend Heftig, door losse geruchten zich laaten inneemen tegen eenen Jongeling, dien ik met myne geneegenheid en goedkeuring onderscheide? Geloof my, gy zyt misleid: de Student Leevend is een naarstig, zeer bekwaam, zeer geschikt Jongeling, daar ik iet uitmuntends van wagt. Zyn verschil met een allerslegtsten knaap ontstond uit de eerlykste beweegreden; ik keur echter zyne alles overylen-
{==43==} {>>pagina-aanduiding<<}
de drift hoogst en volkomen af. De Heer Roulin, wiens deegelykheid u bekend is, heeft my verzeekerd, dat de Student Leevend de beste, de goedhartigste, hoewel ook de ligtgeraaktste Jongeling is, en dat hy volstrekt onberispelyk leeft. Zyne Zuster had zeer veel invloed op Leevend: wy kennen Lotjes karakter; dit doet hem des veel eer. Ik heb hem zyn gedrag met van Goudenstein voorgehouden; hy was geheel overtuigd, geheel dankbaar. Zyne vriendschap met den Heer Jambres is zeer onschuldig. Hy is een zeer ordentelyk Man, en hy zal veel meer een Discipel zyn van Pyrrho dan van Spinosa. Hy heeft nog geene vaste beginzels: hy strydt met zich zelf. Ik geloof, dat men in zyne gal en ziekelyke vogten veel verschooning zal vinden voor de misselyke denkbeelden, die hem zo verbaast duister voorkomen. Zo deeze zeldzaame Man eens tot krankzinnigheid verviel, zulks zoude my niet zo veel verwonderen, als wel smarten: Ik kan eenen schrandren Leevend deeze verkeering niet afraaden. De waarheid verliest er nooit by, dat men dwaalingen leert kennen. Jonge lieden van Willems verstand moeten alles hooren, alles leezen. Spreek vry en vriendlyk over allerlei onderwerpen; hoor, wat of zy nog al zo hebben intebrengen: bewys de zwakheid of het valsche daar van, en gy zult hen in staat stellen, om op eene waardige wys de Leer des Euangeliums te verkondigen.

{==44==} {>>pagina-aanduiding<<}

Ik wenschte, dat alle myne Studenten de door u opgenoemde Hoogduitsche Schriften naarstig bestudeerden; nu, nu zy nog geleegenheid hebben, om over die met my vryelyk te spreeken, en te oordeelen. Nu is het hun tyd om alles te onderzoeken. Nu kunnen zy voordeel doen met hunne ons voorgelegde bedenkingen. Voor de goede gedagten, die gy van my hebt, dank ik u vriendlyk. Gy weet, ik wandel in eenvoudigheid; en terwyl ik de Gereformeerde stellingen waarlyk zelf geloof, en andren leer, zo geloof ik echter, dat men dwaalen kan, en dat alle dwaalingen niet zielschaadelyk zyn. Ik ben
 
Uw oprechte Vriend en Dienaar,
 
g. maatig.




{==45==} {>>pagina-aanduiding<<}

Negende brief. 

Aan den Heer Willem Leevend.


Monsieur Leevend!

Ik wagt u ter plaats, daar brenger deezes u zal geleiden: hebt gy nog dien zelfden moed, als in de Herberg, kom dan. Was dit maar een jongensagtige vlaag, vraag my excus, en alles zal ik pardonneeren. Zyt gy dan zo zot, dat gy met my rusie zoekt om een Meisje, dat gy te wel kent, om er achting voor te kunnen hebben? Vaarwel.
 
Q.N.


Antwoord.

Kom niet onder myn gezicht, of ik zal u toonen, dat ik u voor een schurk houde. Als ik het ongeluk heb, om u ergens te vinden, wil ik u gaarn doen gevoelen, dat myn eigen rotting al zo goed is, als de uwe was, om u afterossen.
 
w. leevend.




{==46==} {>>pagina-aanduiding<<}

Tiende brief. 

De Heer Ulrich van Goudenstein aan Jonker Frans, Baron toe Valkenhof.


Baron!

Hy wil niet duëlleeren. Kan ik hem dwingen? Zie, wat hy my antwoordt op het Briefje, aan hem gezonden. Hoor, ik moet geld hebben; dat begrypt gy. Is 't myn schuld, dat hy niet wil? Heb ik hem niet brutaal genoeg geschreeven? Wat kan ik meer doen? Nog eens, leen my honderd Ducaaten, of ik verkoop myn ring; daar is my al meer dan die som voor geboden. En gy hebt nog al zo wat gekheid met familiestukken. Ik heb myn promotie geld verspeeld: de oude wil niet meer geeven, maar gy kunt myn ring krygen. Schulden van eer moeten betaald, de andre reken ik niet. Als ik in uwen naargeestigen hoek ben, kan ik ordentelyk leeven; nu moet ik pret hebben.
 
u. van goudenstein.
 
P.S. Hoe fyn houdt gy u! gy hebt immers in jonger jaaren ook wel eens mede gedaan?




{==47==} {>>pagina-aanduiding<<}

Elfde brief. 

Mejuffrouw Christina Helder aan Mejuffrouw Jacoba Veldenaar.


Lieve waardste vriendin!

Hoe zwak ben ik, als myn hart ergens in deelt! Gy kunt niet komen; die teleurstelling treft my derwyze, dat ik er zelf van verbaasd ben. Leer my toch, myne Vriendin, om zo gevoelig te blyven, als ik nu ben, en echter zo bedaard onderworpen te zyn aan alles, wat niet anders kan, hoe veel ons dit ook kost. By u is ongehechtheid aan iets, 't welk niet van u afhangt, geenzins de vrugt van een zwak veranderlyk ongestaadig karakter. Wie is onwrikbaarder aan 't geen zy met oordeel besloot, dan myne Veldenaar? Wie geniet niet meer genoegen het vuurig verlangde genoegen! - Daar zit het my! Het is blydschap, die myn hart roert, die myne oogen met een dryvende traan vervult, als ik my ook maar voorstel: morgen zie ik myne Vriendin: morgen slyt ik met haar den geheelen dag op de allernuttigste en verbindendste wys: morgen zie ik haar, die my zo allerdierbaarst is. Kunt gy geduld met my hebben? Hoe verbaasd ongelyk ben ik aan u....!

{==48==} {>>pagina-aanduiding<<}

Gy weet, Coosje, hoe ik myne Moeder eerbiedig en bemin; welk een prys ik stel op haar minzaam byzyn; en echter, als ik Veldenaar zeer zeker verwagt heb, en zy niet komt: Dan? - Zult gy my dit wel vergeeven? wel even lief hebben? Maar ik moet u ook myne zwakke zyde doen zien. - Dan ben ik zo onverschillig voor alles. Ik sta zo vroeg niet op; ik ben zeer ingetrokken; het schoone weder, het treffendst veldgezicht, myne geliefde bloemen; - ik zie het alles; maar hoe? ô zo oppervlakkig! zo koeltjes! Verwagt ik u! Dan schel ik zelf myne Kamenier op; ik vraag veel, plaag Pauw, dartel met Lobbes, schuif de raamen van myne kamer tot boven toe geheel op, kyk uit het venster, neurie honderd wysjes, kap my schielyk; alles is zo wel: ‘Lieve Mama, wat is het schoon weêr; dat gezicht moet ik teekenen.’ De boomen, de bloemen, alles trekt myne oogen; ik vind overäl wat te doen; ik zie alles met zo veel belang. Mama weet dit alles by voorraad, en het is wel eens, terwyl zy minzaam glimlacht: ‘Alles is weer zo mooi in de waereld: Chrisje wagt haare Vriendin.’ Het is, of zy er dan by denkt: ‘Gy zyt gelukkig, kind, dat dit alles het uitwerkzel der vriendschap zy.’ Zou myne verstandige Moeder die vriendschap ook met des te meer goedkeuring zien, om dat zy mooglyk vreest, dat Chrisje, indien zy uit liefde werkte, niet veel be-
{==49==} {>>pagina-aanduiding<<}
daarder zou te werk gaan? Mooglyk ken ik myn hart niet genoeg, om wel te bepaalen, of die vrees al of niet gegrond zy. Dit weet ik, dat uwe vriendschap my zo gelukkig maakt, als ik worden kan. Ik zal zeer moeten veranderen, om te kunnen begrypen, dat ik nog gelukkiger zoude kunnen worden. Ik geloof wel, dat zy, die haaren Vriend ten Echtgenoot verkrygt, veel kans heeft op een duurzaam geluk; maar zelden is dat het geval. De meeste jonge lieden in mynen staat trouwen, zonder iets meer dan de welöpgekleede gedaante van elkander te kennen. Men verkeert niet met elkander, voor men reeds een oogmerk hebbe.
Ja, er is weer een nieuw Soupirant op het tooneel. My heeft my tweemaal op een gezelschap gezien, en zo heeft hy, ach arm! het weg gekreegen. ‘Chrisje, dit is een fatsoenlyk Man; wy hebben tegen zyne bezoeken niets;’ zo zegt Mama. Chrisje heeft er echter verbaasd weinig zin aan, om Heeren te ontfangen, die, om dat zy of in regeering zyn, of veel geld hebben, zich verbeelden, dat dit hun vryheid geeft, om ons lastig te mogen vallen. Gy kent hem niet - niet by naam zelf. Ik zoude hem zo gaarn eens aan u vertoond hebben. Als ik hem zo eens opneem, dan zeg ik by my zelf, hoe is 't echter mooglyk, dat zo een wezen van my amoureus worden kan! Hy praat veel, en altoos over

{==50==} {>>pagina-aanduiding<<}

hoorns en doubletschelpen; van zyne Naturalia; en hy heeft my verteld, dat hy die allen in Engelsche glazen met brandewyn in reien geschikt bewaart, en op geen twintig ducaaten ziet, als hy iets, dat vreemd is, kan oploopen. Hy breidt ook geldbeursjes met allerlei werkjes, heel lief. Hy is ook verre in de Mechanica, want hy heeft een hok uitgevonden, dat hy over zyn hals doet en er inkruipt, en dat hy toesluit, op dat hy, gepoeijerd wordende, toch geen stofje op zyn kleeren kryge. Hy maakt ook heele mooije knoopen van paardenhair en glazen kraaltjes. Alle deeze bekwaamheden heeft zyn knegt aan Lonne, myne kamenier, medegedeeld; en zy, stout ding, verhaalde my dit, toen zy my gisteren avond naar bed hielp; ‘niet twyfelende, of zulke berigten zouden haar spoedig een Bruidstuk by my bezorgen.’
Wel nu, Coosje, verbeeld u dan eens, dat uwe Vriendin deezen haaren wettigen Man zal moeten eeren, vreezen en beminnen. Wat dunkt u, zou zy dat nog al met eenige gratie doen kunnen? zou het niet een volmaakt paar zyn? Mevrouw zoude mooglyk haar hart verbeteren, en haar verstand uitbreiden, terwyl myn Heer, met een klein schuiertje, zyn hoorns en schelpjes afstofte: als Mevrouw een zwaar muziekstuk exerceerde, en myn Heer van kraalen en paardenhair knoopen maakte: als Mevrouw, uit de Kerk

{==51==} {>>pagina-aanduiding<<}

komende, in ernstige overweeging zat over het geen zy door uwen Vader zo treffend gehoord had, en myn Heer in zyn draagbaar poeijer hok kroop! In ernst, hoe kan een beuzelaar, als myn Heer Babiole, toch op my verlieven? Dit is my een raadzel, en vernedert my in myn eigen oogen. Ik moet immers hem niet zeer imposant voorkomen? Hy heeft ook Tooverlantaarns, Illuminatie-Kassen, en Luchtpompjes, daar hy allerliefst mede kan omgaan; en hy heeft ook eens een boterkapelletje ontleed. De opslagen van zyn jas zyn eigen vinding, en het à la Zoutman kon wel eens wyken voor à la Babiole. En al evenwel, Coosje, kan hy my niet behaagen, hoe beroemd hy zich ook moge maaken. Voor 't overige, is het een zeer onbeschadigend menschenkind. Hy rookt zyn pyp, leest zyn courant, doet zyn stoot op den billiart; gaat naar het Raadhuis, om daar, als een Vader des Vaderlands - door de raamen te kyken. Ik hoop, dat hy maar rasch duidelyk zal zeggen, wat hy te zeggen heeft, op dat ik hem dies te eerder zoude bedanken voor de lastige eer, my aangedaan. Mama ziet wel, dat dit de Man niet zyn zal; maar zyne familie, en zyn eigen onschaadelyk gedrag geeven hem recht, om ons ellendig te komen verveelen. Ei wat, dat wy Meisjes zo veele uuren zyn opgescheept met figuuren, die zo geheel buiten onzen kring

{==52==} {>>pagina-aanduiding<<}

zich beweegen, dat men niet begrypen kan, hoe zy ons immer in den onzen kunnen ontmoeten...... Daar is hy zo waar. Zag ik maar kans, om zonder onbeleefd te zyn, my van hem te ontslaan!
 
de Uwe,
 
c. helder.




{==53==} {>>pagina-aanduiding<<}

Twaalfde brief. 

Mejuffrouw Adriana Belcour aan Mejuffrouw Charlotte Roulin.


Teder-geliefde Lotje!

Myne zorgvuldigheid voor u is reeds tot den graad eener beängstigde liefde opgeklommen. Uw gezondheid, uw leven zyn in gevaar. Uwe liefde voor den Heer Leevend heeft reeds eenen grooten weg afgelegd. Ach Lotje, gy hebt, in een geval, waar in de Vriendin berispt en helpt, al den schrik eener Minnares uitgestaan. De tederbeminnendste Vrouw, die haaren jongen Echtgenoot in doodsgevaar ziet, kan geene verscheurender angsten gevoelen, dan gy gevoelde by eene beuzelagtige kwetzuur. Was de Heer Leevend alleen uw Vriend, gy zoudt hem zeker zelf geholpen en het bloed gestelpt hebben, naar de oorzaak gevraagt, en tevens niet heel wel te vreden bedankt hebben over de moeite, die hy nam, om u in alle byëenkomsten te doen bepraaten. Ik geloof wel, dat zyne hevige driften het kookend bloed in zyne aderen dermaate deeden bruisschen, dat het op nieuw ter wonde uitvloog; maar, wat deed hem, by uwe uitroeping, zó schrikken, dat gy het bemerkte? Wat maakte hem bedroefd?

{==54==} {>>pagina-aanduiding<<}

zo peinzend? waarom is hy, zedert dat voorval, zo agterhoudend? Ik zal het u zeggen. Juist dat zelfde, 't geen, zyn karakter in 't oog houdende, hem moest verrukt hebben, zo hy uwe liefde had kunnen beäntwoorden. Me dunkt, dat het volgende by hem is voorgevallen. Hy zag, dat gy hem met de hoogste, de tederste liefde beminde; hy voelde alles, wat gy lyden zult, wanneer gy ontdekt, dat hy u niet kan beminnen op eene wys, die gy, om gelukkig te zyn, noodig hebt. Zyne ziel streed eenen treurigen tweestryd: zyn hart verbood hem ook, den minsten schyn te geeven; zyne erkentenis wilde het tegendeel. Ik kan u verzekeren, dat hy eene andre beminde, vóór gy hem leerde kennen. Kunt gy, myne Lotje, dit leezen, zonder de verslindendste aandoeningen van leedwezen en droefheid? Vreest gy niet dit nogmaal te leezen, en leest gy het echter niet nogmaal, hoewel met een afgekeerd gelaat en vlugtig oog? Gelooft gy nu nog, dat gy alleen zyne Vriendin zyt? Indien zyn hart vry ware, konde hy die woorden gehoord, zich in uwe armen gevoeld hebben, zonder als buiten zich zelfvervoerd te zyn geworden? Hy, die zulk een edel, gevoelig, hoog gestemd karakter heeft? Wat denkt gy, zoude hy geschrikt, of zich, zo veel zyne flaauwte toeliet, in uwe armen gestrengeld, aan zyn hart gehouden, en alles met den reinen kusch der liefde verzegeld hebben? Wat kon hy anders, dan

{==55==} {>>pagina-aanduiding<<}

schrikken voor iets, dat by hem de geheele waereld had opgewoogen? Moet zyne droefgeestigheid, zyne koelheid niet daaglyks toeneemen? Als zyne Vriendin bemint hy zyne Lotje met de eerbiedigste gevoelens: als uw Vriend leeft hy alleen voor u. Maar - meerder kan hy nooit worden. Hy bemint eene Dame, hem meer in rang en vermogens gelyk. Lotje! stel u in zyne plaats. Hy voelt uw hart, slaande van de opregtste liefde, en hy is beängst; zyn hart kan niet eene deezer slagen beäntwoorden. Waar toe zoude dit voorval, indien hy niet elders beminde, hem toen gebragt hebben?
Vlei u niet in uwe kalmte, in uwen onüitdrukkelyk aangenaamen toestand, de verzekering te hebben, dat gy niet verliefd zyt; dit verzeekert my, dat gy het reeds tot mymerens toe zyt. Dit zoete vergif zal alle uwe vogten aansteeken; uw teder gevoelig gestel kan zulk een lyden niet heel lang doorstaan. Gy zult als een lentebloem weg kwynen, door een vyand, die aan den wortel van uw leven in 't verborgen knaagt. Keer des nog te rug, myne Lotje! of gy zult het slagtoffer eener liefde worden, die u wel haast te sterk zyn zal! Uw tederbeminde Vriend zal door zyn byzyn, door zyn onderhoud, u nog eenigen tyd staande houden. Gy zult geduurig, ook tegen beter weeten aan, willen hoopen, dat hy u bemint. Eindlyk vertrekt hy, en de betoovering valt weg.

{==56==} {>>pagina-aanduiding<<}

Dan zult gy zien, dat gy hem onüitspreeklyk lief hebt! uwe ondermynde gezondheid zal zigtbaar afneemen; gy zult ieder uur verkwynen, sterven door een onlydelyk verlangen, om hem nog maar eenmaal te zien, nog maar eenmaal te spreeken! Een Brief van hem herstelt voor eenige oogenblikken uwe levensgeesten; er komt nog eens een zagt blosje over uwe wangen. De inhoud zy, wat die wil; de Brief is van hem, dit is genoeg, om by het ontfangen opgebeurd te worden. Eindlyk hoort gy, met een zagt, smartelyk glimlachje, dat uw Vriend van staat zal veranderen. Trouwen! dit woord is zo smartlyk voor u, dat het nooit over uwe lippen komt: uw bloed verstyft: gy neemt eene onverschilligheid aan, die u onëigen is, die nog dieper grieft dan droefheid, welke men lugt geeft. 't Is gedaan, herhaalt gy meermaal; zonder zuchten, zonder traanen; want alle hoop is vernietigd. Aan dit ysselyk denkbeeld houdt gy u vast; uwe toeneemende lichaams zwakheden vermeerderen de duisterheid van uwen geest: de diepste afzondering is u thans alleen dierbaar: voor alles, zelf voor uwe Vriendin, onverschillig, sloopt eene naare Teering u wel rasch. En gy sterft, met den naam uws Vriends tusschen uwe lippen, terwyl gy hem dan nog der eeuwige bermhartigheid even vuurig als u zelf aanbeveelt.
Dit, myne Lotje, voorspel ik u, met eene bee-
{==57==} {>>pagina-aanduiding<<}
vende huivering. Indien gy nog niet te rug keert, zal dit uw deel zyn. Ik zoude u mogen bepaalen by het zondige van dit verwaarloozen uws levens; ik zoude hier over veel kunnen zeggen; maar ik spaar u in deezen, en bid u alleen om alles, wat u heilig zy, keer te rug! zeg aan uwen Vriend, dat hy u verlaat; dat hy een ander verblyf neeme; beef, ontroer, bedroef u; ik zal alles toestaan, alleen Leevend moet van wooning veranderen. Hy zal gaan, indien gy het hem vergt. Nogmaal, myne Lotje, geef my gehoor. Indien gy u boven deeze dwaaze liefde verheft, kunt gy nu nog gelukkig zyn; gy zult groot zyn in myne - in uwe eigen oogen, en in uwe onschuld ontslaapende zult gy het loon uwer deugd ontfangen... Myne oogen zyn vogtig..... Vaarwel!
 
Uwe Vriendin,
 
a. belcour.




{==58==} {>>pagina-aanduiding<<}

Dertiende brief. 

Mejuffrouw Wilhelmina Heftig aan Mevrouw Cornelia van Oldenburg.


Mevrouw zeer ge-eerde vriendin!

Ik ben zo uit myn humeur, en ik heb myn hoofd zo vol muizenesten, en ben zo bezwaard, dat ik de geheele week als met gebonden handen geloopen heb. Nu gier ik van de kinderkamer af, om aan u het volgende te schryven. Wie weet, wanneer de brief af is! want ik heb met myne klanten naauwlyks zo veel tyd, als een hoen een koorn pikt. Ja, Mevrouw, ik ben een regte malle Moeder; als ik de kinderen zelf niet bezorgde, zoude ik denken, dat zy niet wél gedaan wierden; nu, dat is onze pligt, daarom zyn wy Vrouwen en Moeders. Zo als de Schrift zeit, zalig zyn zy, die veel kinderen hebben; daar heb ik geen klaagen van ... Dagt ik het niet? daar is er al een, die wat te vraagen heeft: met uw permissie, Mevrouw; ik zal dat eens gaan bedisselen.
 
Ik laat alles stryken en zeilen; ik moet over uwen Zoon, over Willem schryven, die, zo als

{==59==} {>>pagina-aanduiding<<}

ik uit Dominé wys kan worden, gevaarlyk ziek is; naar zyn ziel, wil ik zeggen. Ik spreek niet van zyn vegt-party met den Jonker stoethaspel. Ach, daar zie ik juist zo veel kwaad niet in, hoewel Dominé er daanig kwaad om was; maar ik heb hem al neergezet; ik zei: hoor, Dominé Heftig, jy verstaat je op den Bybel; en dat is ook uw zaak, Kind; je weet des wel, dat de Zoonen van den Patriarch alle de inwoonders van Sichem, en dat wel zo gniepig als 't wel kon, vermoord hebben, vermids zy hunne Zuster Dina inpertinent behandeld hadden: wel, puis nog toe! is het dan zo slegt, dat onze Wim er op klopte, om dat een ondeugende Mof liegt van eene eerlyke Godvreezende jonge Juffrouw, die hy wel zo lief zal hebben, als die kwaade venten hunne Zuster Dina hadden? Nu, Dominé zweeg, en beleed daarop, dat hy, zo als de Schrift leert, in zyn Studenten tyd wel eens een man sloeg in zynen toorn; maar, Vrouw, (zeide hy,) toen had ik den Heere myn driftig temperament nog niet geheiligd. En dat, Mevrouw lief, is ook de fyne waarheid; want ik zie myn man zelden driftig, dan als er voor de Kerk wat te begaffelen is; en dan mag ik het ook gaarn zien.
Maar, denk eens .... Wat is dat nu weer? - Moet Moeder eens meêdoen? Hei je lui daar! - Moesje, Jan neemt my myn tol evenwel af. - Wil jy Kees zyn tol ereis weer geeven? of ik kom je by...

{==60==} {>>pagina-aanduiding<<}

Daar kloppen zy mekaar zo een beetje, geloof ik. Met uw welneemen, ik ga eens kyken, hoe die boel daar zit..... Ja, 't was katjes spel; zo zyn de kinderen; de oude Adam zit er al vroeg in: alle maal één huspot; ik merk niet, dat Dominées Kinderen beter zyn dan andre lui er kinderen.
Wat wilde ik zeggen? myn hoofd loopt om met die verbruide jongens! Ja, dit! Denk eens aan, myn lieve Mevrouw, hoe ik schrikte, toen ik hoorde, dat onze lieve Wim niet meer gereformeerd was! Hy was altoos zo goed, en hy is evel, zo wel als myne eigen kinderen, in de Nieuwe Kerk door myn Vader met eigen handen gedoopt. En wat kon hy altoos met myn jongens raazen en ravotten! wat heeft hy een kaartenhuisjes gemaakt, en hoe leerde hy hun paardje speelen! wel, hy heeft myn kinderen zo veel plaisir aangedaan, dat ik het nooit zal vergeeten.
Ik hoor, dat hy allang in de Goddelooze Sociniaansche stellingen van den Aardsketter Spinosa verdwaald was; en dat Wim een Arminiaansch Ongodist is, die aan hel noch hemel geloof slaat. Dominé heeft er de koorts van gehad; ja, ik weet...... Wel, wat scheelen die kinderen? Ho, ho! het zal waaijen, men weet er langer geen weg mede..... Tot morgen. Dan zal ik zien, of het beter vlotten wil.

{==61==} {>>pagina-aanduiding<<}

Twee leggen er in de wiegen, en vier zyn er naar school. Nu zal ik er beter aan kunnen blyven. Wat wilde ik gisteren zeggen? ja! dat Dominé er de koorts van gehad heeft. Hy is wonderlyk gevoelig op dit stuk, Mevrouw.
Ik was eens, by geleegenheid dat myn Zuster Rammel trouwde, (maar nu ik zo in de kinderen raak, is het: gy zult mee, op Jan Thuisblyfs wagentje;) te Rotterdam; en kuyërde zo eens de Kerken uit en in. Daar kwam ik in een Kerk met myn Amsteldamsche karnuiten, waar in de Leeraar spraak over de hangende Tuinen ven Babel, over den Delfschen drievoet, en van een klomp vygen, als eene remedie om op een gezwel te leggen. Ik ging heen, en dagt, dat zal zeker een Remonstrantsche Kerk zyn, want ik hoor geen woord van den Heiland. Wy kwamen in een andere Kerk; want ik ben heel nieuwsgierig, en mag graag zo eens wat slenteren. Daar hoorde ik heel ernstig uit Gods woord spreeken; zo als dat wy vergeeven en vergeeten moeten; .. dat het Jezus discipelen zyn, die zyne geboden opvolgen, en zo al meer; heel mooi waarlyk, naar myn domme verstand.
Toen ik in huis kwam, mogt ik zo zeggen: wat zyn, by onze Kerken, de Rotterdamsche toch klein! - Klein! (zei Dominé,) wel waar ben

{==62==} {>>pagina-aanduiding<<}

je dan geweest? Ik beduide het, zo goed en kwaad als ik kon, en zei: daar ergens by de Beurs en het Postkantoor. - Ach, Vrouw, (zei hy, en hy wierd zo bleek als de bef, die hy voor had,) ach, Vrouw, dan ben jy in een Armiaansche Kerk geweest, en durf jy nog zeggen, dat je gesticht bent? - Heel wel, (zei ik toen,) want het is zo. - Maar zwyg het toch, Liefste, (zei Dominé.) En ik zei: wat hoeft dat? doch ik geloof niet, dat ik in haarlui Kerk geweest ben, want gy hebt my altoos gezegd, dat men daar van geen Christus sprak, en dat was wel het tegendeel. Dominé wierd heel moeilyk; maar ik moest daar meer van hebben. Seurt my zo aan 't hooft niet, (zei hy,) ja, zy spreeken nog wel van een Christus, maar daar zou men zich over bedroeven; alleen als wetgeever, niet als zaligmaaker. - Wel kind, (zei ik,) kunnen de Armiaanen dan niet zalig worden? - Zo lang zy Armiaansch zyn, is dat onmooglyk. En daar mee was dit praatje uit. Maar ik ben er al veel van vergeeten, want ik moest van Betje kraamen, en die is nu tien jaar oud.
Ik loop, als een Kip zonder hoofd, door myn huis, nu ik hoor, dat Wim zo een Armiaansche Vrygeest word; maar zy zeggen, dat hy door een lelyken zuurmuil van een jongen verleid wordt, die een hoope viesevaazen over het Geloof in den kop heeft. Dien jongen, daar heb ik den nyd op.

{==63==} {>>pagina-aanduiding<<}

Maar Dominé zeit, (en die is maar oud agter zulke dingen,) dat als Wim uitverkooren is, dat hy dan wel verleid kan worden, maar nooit afvallen. - Ja (zei ik,) hoe weden wy dat zo op een hairtje? het is altoos nog luk raak, en met scheuren en breeken, dat wy er komen. Maar myn Man zeit dan, (en hy heeft gelyk ook,) dat ik daar geen verstaajewel van heb. - Nu, Dominé moet het weeten, en daar troost ik my mede; doe ook zo, myn lieve Mevrouw. Want wat jong mensch doet wel eens niet wat, 't welk niet in den Emmer valt? Denk maar aan David, aan Salomon, den wyzen Koning; en wat hoeven wy zo ver te loopen? hier, Petrus, en dat was zulk een braaf oprecht man, als er een op een paar beenen gaan kan; ik hou veel van Petrus; hy hield niet van dat om den kant praaten; hy klopte er maar wat op: nu, dat is al het zelfde. Zyn Aron en Salomon ook geen Spinosisten geweest? Dominé preekte voorleeden Zondag (het is jammer, Mevrouw, dat gy er niet waart; heden, gy zoudt zo gesticht zyn geweest!) hy preekte dan voorleeden Zondag over het Gouden Kalf; en bewees, dat (maar ik heb, met myn woelig huishouden en zes stoute kinders niet heel veel aan zulke geleerde dingen,) evenwel dit heb ik nog onthouden: Aron liet wel het Gouden Kalf tot stof vermaalen, maat hy had het evenwel aangebeeden, om dat hy de stof voor God hield. Wel,

{==64==} {>>pagina-aanduiding<<}

denk ik, zou onze Wim zo wel als Aron, die zo veel ouwer en wyzer was, niet te regt komen? Ei, Mevrouw, laaten wy het met den moed houden!
Dominé heeft al aan Professor geschreeven. De Professor is een kostlyk Man, en hy heeft meer verstand, zeit Heftig, dan Dominé zelf. Maar wat is 't? Vreede, vreede! Een Kerkelyke Jaa-Broer. En Mevrouw de Profesforsche is net eender: nu, dat kan ik wel inschikken, want daar twee slaapen by mekaar, word den eenen als den aar. Myn Man is my de naaste. Professor wil altyd, net als Barnabas, de Marcussen meê neemen. Myn Man heeft meer van Paulus; hy zegt: die niet vergadert, verstrooit; en daar moet ik Dominé gelyk in geeven. Want dat begryp ik heel duidelyk. Professor en Dominé hadden zo wel eens een Pluishairtje, maar de myne is ook van zessen klaar; en om dat toch alles Broederlyk mogt afloopen, gooi ik er dan zo een losse grap onder, kom met een gebakje en een glaasje by hun, en dan was dat ook schoon over.
Ontbie Wim in de Vacantie, en laat hy by Dominé alles over catechiseeren; dat zal hem goed doen; en Dominé wil gaarn, en al de kinderen houên zo kragtig veel van hem. Kleine Bet zal hem de Heidelbergsche Catechismus, als hy die vergeeten heeft, wel overleeren. Wim denkt ook, zegt Dominé, dat Professor het allemaal weet.

{==65==} {>>pagina-aanduiding<<}

Schryf toch eens aan uw Zoon, en verzoek hem vriendlyk, dat hy by zyn Geloof blyve; want met hardigheid zal 't nog minder helpen.
Verschoon al het ongevoelige, ei, ik meen het onvolkomene van deezen Brief; hy is er zo met horten en stooten uitgekomen; want ik heb weinig tyd; dat's niets; ik heb toch vreugd met myne kleinen. Als Dominé zegt: dat ik over het goeije zo los heen loop; zeg ik altyd: ja, ja, oppassen is myn zaak, en het noodigste is de grootste pligt. Maar zo zyn de Mans! Evenwel, Dominé zeit het om best wil, en om myn arme ziel te behouden. Maar wat heeft hy meer te doen, dan daar voor te zorgen?
Nu, Mevrouw, ik recommandeer my zeer in uwe vriendschap, en ben met veel achting
 
U Wel Eds. Dienares en Vriendin,
 
w. heftig, gebooren rammel.




{==66==} {>>pagina-aanduiding<<}

Veertiende brief. 

Mejuffrouw Alida Leevend aan den Heer Willem Leevend.


Geleerde heer Wilhelmus!

Als het met Wysheid en Weetenschappen opgevuld hoofd myns Broeders tyd heeft om te hooren, wat zyne Zuster te zeggen hebbe, dan krygt hy schoone occasie, om den onäfmeetlyken afstand te zien, die er is tusschen een benaauwdkykend ziekelyk stuk van een hedendaagsch Wysgeer Jambres, en eene dartele, spotzieke, deeglyk ongeleerde, stoute Meid, uwe Zuster. Kyk zo donker niet! Gy hebt toch een paar weergaase zwarte oogen! Oom heeft gelyk: die zullen, als gy eens een menigte boeren op hun ziel staat te rameien, schoon te pas komen. Zo als de overleden Dominé Clarissa dit woord pleeg te bezigen: Dat zy zo!
Ja, Jongen lief, ik hoor heele slegte dingen van u. Ik zal u in deezen over drie zeer intressante Persoonen onderhouden; over Tante Martha, u, en my zelf. Zie hier, aanstaande Eerwaardigheid, een remedie, om onder deeze methode eens wat kettery weg te moffelen.
Denk eens aan, wat moet ik my verbeteren!

{==67==} {>>pagina-aanduiding<<}

Daar ik my verledig, om omstandig over twee my taamlyk vreemde onderwerpen te schryven, het Geloof namenlyk, en Tante. Lees den inleggenden van Motje. Sorteer er zorgvuldig al de kramery uit, die my aangaat; by voorbeeld:
 
No. 1. Den ontblooten hals.
No. 2. De kantjes.
No. 3. De neteldoeksche halsdoeken.
No. 4. De in arbeid zynde aanspraak van Oom.
 
Als dit Boeltje er uit gesorteerd is, ga dan heen, en zie, welk een veelhoofdig monster van ketteryen en secteryen gy zyt! Gy zyt een wandelend woordenboek van alle dwaalingen, die er van Adam tot op heden zyn uitgebroeit, beleeden, en betwist. Gy zyt een systema van alle tegenstrydigheden; gy gelooft alles en niets; maar van myn geloof is er geen spoor meer: wat is dat voor een Zuster een hard gelag! Ik zal u ook toonen, hoe alle deeze stellingen beweezen worden; want buiten dit kon men het voor praatjes houden. Wel dan!
Gy zyt Paapsch; want gy zyt niet alleen een Vriend van goede werken, maar ook van overtollig Gelooven; uw kindskinders en agter-kleinkinders zullen nog wel van dien voorraad leeven kunnen.
Gy zyt Luthersch; want uw wil is knegtelyk onderworpen aan den duisterling Jambres.

{==68==} {>>pagina-aanduiding<<}

Gy zyt Arminiaansch; om dat gy meent al, of niet te kunnen gelooven; en u excuseert om iemand te verdoemen.
Gy zyt Mennist; om dat gy Jambres lief hebt van wegen zyne goede werken.
Gy zyt Sociniaansch; want gy gelooft met Socinus, dat Jezus de beste aller menschen was.
Gy zyt Arriaansch; om dat gy in éénen God gelooft.
Gy zyt Deïstisch; om dat gy durft redeneeren in zaaken van Godsdienst.
Gy zyt een Ongodist; volgens den regel, dat hy die te veel bewyst, niets bewyst; en het is des waar, dat hy, die te veel gelooft, niets gelooft. Dat gy te veel gelooft, wordt door drie getuigen gestaafd; als door
Betje van hier naast, 

Door Betjes meid, en 

Door den Baas in de Gortery.
Lees Tantes bericht des aangaande. Welk een afstand is er tusschen haar en haar Neef! Zy, vroome klos, zou haar hoofd geeven voor een Geloof, daar zy niets meer van weet, en gy gelooft niets van alle Gelooven, die er zyn kunnen. Welk een afstand ook tusschen u, aanstaande Heer Leeraar, en my, ellendige Lekenzuster! gy waart immers het Moeders Zoontje; de Harde zelf zag,

{==69==} {>>pagina-aanduiding<<}

dat er een Dominé uit uwe oogen keek. Gy zoud dan eigenlyk anderen inlootzen, en zie daa, gy zeilt op alle streeken zo wat heen en weer! Gy waart een knaap, daar men veel van waggte; en zie daar, het komt op niets met u uit. Ik? och! ik was een losse, beuzelagtige, lange slungel van een Meid, en nu moet ik nog uwe catechiseervrouw worden. Ik ken ook den Hellingman zo promt, als Tantes Lorretje het liedje: Wie klopt daar? de Paap! enz. Als men myne bewyzen ook by den schok, zo als de Houtkoopers de planken verkoopen, en niet te naauw ziet, hoe ze zyn, dan kan ik wel voort met die winkel. Ik heb ook veel uitgestaan; Broeder Bulderaar zogt my de waarheden in te schreeuwen, en als het uur om was, moest ik een doek met azyn om myn hoofd slaan, zo een hoofdpyn had ik dan. Volg dan myn raad: stel een Gereformeerd Geloof op; draag het op, met eene aanpryzende Voorreden, aan de Eerzaame
Betje van hier naast, 

Aan den Baas uit de Gortery, en 

Aan Betjes meid.
Dit is het geduchte Driemanschap! Waak! Of zyt gy niet Rechtzinnig, van A tot Z, geef u dan aan voor schoon papier. Valt er eens iets met Tante over voor, zeg maar, zo als gy 't

{==70==} {>>pagina-aanduiding<<}

meent: zy verstaat er niets van, en zy zal voor u beweeren, dat gy zo regt in de Leer zyt, als zy zelf.
Uw Vegtparty met den Jonker heeft niet half zo veel opspraak by ons gemaakt, als uw ongeloof. Dit is niet vreemd. Toen ik een kleine Meid was, las ik veel in den Geestlyken Bloemist Hervey. Dit staat in een zyner brieven: In myne Buurt woonden twee Candidaaten; de eene had deugd, en onrechtzinnigheid; de andere was een schurk, maar was strikt regtzinnig; en ik raadde myn Vriend om met den laatsten te verkeeren, om dat daar nog wat goeds van konde komen; maar waarschuwde hem voor den eersten, als geheel onbekwaam tot alle Zedelyk, neen Euangelisch goed.
Magtig nog toe! waren de Apostel Jacobus en Dominé Hervey tydgenooten, dagt ik, of er ook Twistschriften zouden gezwaaid hebben! maar neen: die braave Jacobus had wel wat nutter te doen; en is zyn geheele Brief ook geene weerlegging der Herveyaansche costumes? Of ik het ook met u meen, Wim; wel jongen, ik heb nog nooit zo veel over myn eigen Geloof gedagt, als over het uwe! Ik voel toch aan my zelf, dat ik een weergaloos mensch ben; wat is dat groot! Ik geloof zelf, dat myne gekheid op zyn hoogst geweest is, en dat niet, om dat ik my naar Bram wil schikken, (die er nog op aan vrydt,) maar uit eigen overtuiging, dat ik best doe. Hier by komt

{==71==} {>>pagina-aanduiding<<}

nog, dat Pietje er ook uitscheidt. Die lieve zagte blonde meid is verbaast veranderd. Zy wordt ook, zoete ziel! in de zelfsverzaaking onderweezen aan de jichtige voeten, (niet van Gamaliël, wie weet of zy den man ooit heeft hooren noemen?) maar van haaren Oom, u bekend. Zy is gedoemd tot stilte en eenzaamheid; zo zy voor haare vryheid eenen goeden voorraad van voorzigtigheid inwisselt, dan is zy er best aan; en, denk eens, dat goed kind wil my portie staan. Weet gy, wat my weerhoudt? Dit! Wysheid en Gekheid kunnen niet vreedzaamer leeven, dan onze Gerrit en ik. Ik hou, (want ik ben Mama's Dogter) van vreede. Nu sustineert de Gekheid, dat haar huurjaar nog niet uit is. En zy staat styf op haar recht van inwooning; immers tot myn vyf- en- twintig jaar inkluis. Ik wys haar wel veel mooijer Wooningen dan de myne. Fut! die zyn of al bezet, of zy zegt, dat zy zo gewend is aan haar verblyf. Kan ik haar nu het gat van de deur wyzen en op straat zetten? Kan ik my door de wysheid laaten onderhuuren? Mooglyk zal Ryzig zich, als man, beter laaten gelden; ik zal zien. Voor uw Vaarsje bedank ik u: het is heel fraai; ô dit is nu eens waar vernuft: Mama pryst het ongemeen. En zo zult gy my ook doen, als ik u maar spoedig zeg: wees gegroet van
 
Uwe Zuster,
a. leevend.




{==72==} {>>pagina-aanduiding<<}

Vyftiende brief. 

Mejuffrouw Martha de Harde aan Mejuffrouw Alida Leevend.


Lieve nigt!

Hoe druk ik het thans met myn huishouding heb; want het is schommel-week, en ik kryg myn Wasch ook t'huis, en ik heb een heel stoffig huis, Nigt; en ik dien zo van 't eerst tot het laatst over al by te zyn, zo als de Poëet Kats zegt; en daarby heb ik de Metzelaars op myn dak; want onze Freryk bemoeit zich nergens mee. Nu, dat is niet anders. Ik moet u abstelut schryven, zodanig veraltereerd ben ik. Wel, Nigt, myn hoofd loopt er van om, maar ik zal ereis zwart op wit zetten. Ik kan met u best overweg. Jen Moeder is my te geleerd, ik versta haar zo niet; en als ik t'huis kom, heb ik altoos zo een last in myn hoofd, en zy spreekt evel zo weinig en zo zoetjes! en die haar deerde, zou ik een oud pak geeven; en jy, kind, zult nog wat veranderen moeten, voor je naar jen Moeder gelykt. Ik ben jen Tante, 't is myn pligt, om je de dingen te zeggen! Daar loop je nou weer zonder halsdoek om jen hals! Wel, 't is een schande en ergernis. Waarom doe je niet als ik? Loop ik zo,

{==73==} {>>pagina-aanduiding<<}

en ik ben nog zo veel ouwer; dat zou nog passeeren kunnen, als ik een ryke Mevrouw was. Want wie zou ik ergernis geeven, wil ik spreeken? Maar zulke jonge kleuters! Wel, 't lykt nergens na! Ik heb daar zulke fyne Neteldoeksche doeken, die nooit in 't water geweest zyn, en die zou ik je gaarn tot een welkomst in de Familie geeven; maar wat is 't? zy zouden gaauw verknipt en verkonkeld zyn, en dat was de meening niet. Onze Tuinlui spreeken er schande van, dat je zo loopt, en jen Oom zal er je eens terdeeg over spreeken.
Jy, Nigtje, weet nog zo wel wat uit de Schrift; doe je niet? want je bent immers al aan, kind? schoon ik geloof, datje meer Comedies en Romans dan wat goeds leest; maar Betje van hier naast zeit, dat dit zo de mode is onder Dames van fatsoen; en ik weet dat zo niet. Nou, jy weet nog wel zo wat Texten; maar ik heb een memorie als een garnaal, en ben myn Belydenis glad vergeeten. Je moet denken, ik heb t'huis wel wat anders te vinken, dan Geloofs-Belydenissen te onthouên. En het is jaar en dag geleeden, dat ik aankwam, by Dominé Kulenkamp. En toen waren er veel Hernhutters in Amsteldam; en daar waarschuwde Dominé my altoos voor. 't Was slegt sloerie goed, zei hy; dat moet zo zyn, want naderhand zyn zy meest allen naar Seist gebannen; waar of dat nu leit, weet Joost;

{==74==} {>>pagina-aanduiding<<}

maar myn Man weet zo, waar al die plaatzen liggen. Nu, dat is vóór uw geboorte, doch my heugt het zo veel te beter. Zo dat ik maar zeggen wil, dat gy nog wel wat uit de Schrift zult weeten; althans meer dan ik; en de jongste Schepen wyst het vonnis.
Je moet dan weeten, kind, dat eergister avond hier de Schoolmeester van Kipdorp op een pypje was; daar Papje zo kan naar zitten luisteren, weetje? met Buurman; zie, ik zeg altyd, de derde man brengt de praat of de stilte an. Daar hoorde ik eene heele redenatie over jen Broer. Wel, Nigt, daar gaan lelyke praatjes van zyn Geloof! Sommigen zeggen, dat hy geen kriezel Gereformeerd Geloof heeft; anderen zeggen, dat hy Paapsch is; andren, dat hy Geus, of Calvinist is. Wel, kind, ik wist niet, dat er in onzen tyd nog zo veele Ketters zyn. Watte naamen! wie drommel heeft ze eerst geprakkezeerd, zou men zeggen. Nou had Betje gehoord, dat hy Arriaansch was; maar Betjes meid, die zei neen; hy was Arminiaansch; en die leert nu zelf haar Belydnis Geloof; en zy wist het wel, zei zy. Van den ogtend hoorde ik alweer, ('t is dikwyls wat nieuws, maar zelden wat goeds,) dat hy Benist was; zo zei de Baas uit de Gruttery; en dat wel van de allerërgste Benisten, die er zyn, van die, die Sociniaandery bedryven; en, zei Baas, dat was in ons land by Placcaaten verboden; wat dit

{==75==} {>>pagina-aanduiding<<}

nu allemaal is, weet God! Ik ben er puur van in de stilte. Hoor, Daarje, ik ken maar één Geloof, en dat is ons Geloof. Ik ben nooit in andre Kerken geweest. Wel, al had een mensch een hoofd als een ysren pot, hy zou met al die Gelooven gek worden. Zus! ik bedenk my daar; ik ben, voor veele jaaren, eens in den Toeren geweest. Die Man wist veel intebrengen voor zyn Geloof: 't was maar jammer, dat hy geen mantel of bef aan had, dat maakt zo veel indruk op 't gemoed: nu, 't is jaaren geleeden, mooglyk is dat nu wel anders. Hier, jen Grootvader Willem Leevend had nooit een degen op zy, of lubben op zen handen: kom nu eens!
Myn Man zegt: Kind, jy hebt een zwak hoofd, je moet zo veel niet studeeren; wat bemoei je jou toch met de Dominées hun zaaken? Elk moet maar by zyn Geloof blyven; al dat tissen en kribben over de Schrift zal je nog gek maaken, en op de deegelykheid komt het maar aan. En (zeit hy zo,) Willem is nog veel te jongen springer, om zo op een hairtjen af te weeten, wat hy gelooft; en (zeit hy zo,) hy bemoeit zich te Leiden meer met de mooije Meisjes, dan met het Woord. Ik zwyg dan maar om vreedens wil; want ik weet het niet. Maar op den Baas is hy nydig, om dat die van de Benisten zo afgeeft. De Benisten (zeit hy,) zyn braave menschen, en Kooplui in hun hart en ziel, die maar een hoope goed doen in ons land. Ik plagt

{==76==} {>>pagina-aanduiding<<}

er schoon mee te negotieeren. Zy zyn stylen van de Beurs, en niet krentig, of sikk neurig; zy durven wel een nieuw schip geeven, dat klinkt als een klok, aan een ongelukkig Zeeman, die door de verd - en Engelschen alles ontstoolen is. Moet er wat zyn voor armen, dok maar by de Benisten; zy durven wel wat doen. En zouwen zy dan zo satans zot zyn, dat zy goed deeden; als zy geloofden, dat er geen God was, die loont en straft! zo dat Baas kreeg er oud van. Je weet, jen Oom valt wat poestig, als er over het goede gesprooken wordt. Men dient dan maar te zwygen, of aanstonds is het: Wyf, hoe zit het? Wil je preeken? kom, repje naar de Kwakersche Kerk; daar ken je aan den slag raaken. Wil je praaten, praat over jen tuin en het weêr, of lees my de krant eens voor. Zie, zo zyn de Mans met het goeije!
Onderwyl ben ik zeer bekommerd, hoe of het zit met jen Broers Geloof. Ja, had hy in Amsteldam gebleeven, dan zou hy zyn geloof wel behouden hebben. Want, al wil ik gaarn bekennen, dat ik van myn eigen Geloof niet veel meer weet, zo zou het my daanig moeijen, als Wim niet bonkes was. Ik weet wel zo niet, wat Gereformeerd is, maar ik heb, dank zy den Heer, daar nooit aan getwyfeld; maar hoop er in te leeven en te sterven. Kyk, Nigtje, jy lui bent nu zulke Buisjes: nu moest jy, als een kind, eens een Brief aan Broer schryven, en dat wy met zyn

{==77==} {>>pagina-aanduiding<<}

Geloof zo in den pekel zitten. Maar zo de jongen beloogen wordt, dan zal ik met myn Man het voor hem opneemen, en ereis toonen, dat wy onze familie voorstaan. Onze Freryk is niet te goed, om den eersten uitstrooijer eens met een endje dagge op de ribben te komen; want wy bennen als vuur en vlam tegen liegen en lasteren, en ook hy is ons te na in het bloed. Laat hem jou Belydenis leeren, hy heeft een staale memorie; en dan zal de laster verstomd staan, en hy is een behouwen spekkooper. Ze zeggen, dat zyn kameraad zo een lelyke Jongen is, daar geen zoete beet aan is; die moest hy maar den zak geeven, want er is geen zier aartigheid aan den heelen zwartkop; nou, een mensch heeft zich zelf niet gemaakt. Als je de neteldoeksche doeken draagen wilt, kun je ze krygen: althans, ik versta niet, dat je weer zo naakt hier komt. Ik groet u, en ben
 
Uwe liefhebbende Tante,
 
m. de harde.




{==78==} {>>pagina-aanduiding<<}

Zestiende brief. 

De Heer Laurens Goedman aan den Heer Abraham Ryzig.


Waarde Ryzig!

Wy wisten al van den moord. Myn Vrouw had dit nieuwtje op het groot Salet gehoord, van eene Amsteldamsche Dame uit uwe Buurt. Ik zal zeer benieuwd zyn, hoe of gy met uwe Vrouw zult te regt raaken. Volg myn raad, Bram, ik leef nog in al de verrukkingen der liefde, en ben reeds vier jaaren getrouwd. Maar, om die te kunnen behouden, heb ik my ook van onfeilbaare middelen bediend. Laat ik u eens zeggen, hoe ik het heb aangelegd. Ik trouwde, eenvoudig gezegd, voor myn vermaak. Hierom, want ik ben verzot op schoonheid, weet gy, koos ik eene zeer mooje, geestige, goedaartige Vrouw, opgevoed comme il faut; hierom was het myne zaak, dat zy my beminde; dat kan zy niet, indien ik haar het leven onaangenaam maak, waardoor ook. Geld heb ik in overvloed; dit was voldoende voor my, om het niet te gaan zoeken met eene ryke Vrouw. Myne zinspreuk is: Jouissons; daarom, al deed ik voor myn trouwen zo wel eens meê met de vrienden, ik was te groote

{==79==} {>>pagina-aanduiding<<}

vriend van een gezond leven, om immer veel progresses te maaken in de Ligtmissery. Alles beantwoordt ook aan myne wenschen; ik word bemind, en ben gelukkig.
Myn lief Engeltje verteert afschrikkelyk veel geld. Haare byzondere uitgaaven bedraagen mooglyk zo veel, als die van de geheele Huishouding; maar wat zou ik niet betaalen, als my zulks met het inneemendst gelaat, op den stillen Vrouwelyken toon, met een lief bloozend kind op haaren schoot, verzogt wordt? ... Ik wil bemind zyn; al het overige is bagatél. Dat zy my lief heeft, is zeer zeker. Hoe verzot op gezelschappen, is zy in een geheele week niet uitgeweest, om dat ik wat koortsig was. Zy bemint onzen lieven Jongen ook uitermaate; en in weerwil du bon Ton, is zy geheel Moeder; want zy heeft een goed, zagt, gevoelig hart.
Ongegeneerder leven kunt gy u zelf in den Haag niet voorstellen. Als gy, en alle deftige Amsteldammers, opstaat, zyn wy in ons eerste slaapje. Wy Dejeuneeren om twaalf; wy Dineeren om vyf, en Soupeeren om één uur. Wy hebben verscheide kleedingen voor denzelfden dag. Mevrouw ontfangt aan haar Toilet gezelschap; en ik weet myn werk by de Dames. Jalouzie? - Denkt gy, dat wy Burgerluidjes zyn! Myne Vrouw is eene volmaakte Danseuse. Hoe vleit het my, te hooren dat zy uitmunt, te zien, dat alle

{==80==} {>>pagina-aanduiding<<}

haare beweegingen door honderd tintelende oogen gevolgd worden! als men my beleefdheden doet, om dat ik de Man der Charmante Mevrouw Goedman ben; en een paar douzyn Heeren van den hoogsten rang haar hun hof maaken. Waarlyk, gy Amsteldamsche Knaapen, hebt weinig aan uw leven. Wat zyt gy toch meestal dan Steilooren, College-Loopers, Werk-Ezels, of Ligtmissen zonder smaak? In den Haag weet men te leeven. Ik weet wel, wat gy my zult antwoorden. Houd uwe wysheid voor u! Uwe Vrouw zal u die wel noodig maaken. Jongen, wat zal ik u echter uitlachen, als gy u zelf fopt; en met alle uwe strakheid niet uitwerkt, het geen myne toegeeflykheid my in de armen geeft! Heel goed; gy wilt regeeren; ik wil - genieten. Beweer dan op nieuw, dat ik niet voldoe aan myne Bestemming, als een aanzienlyk, vermogend man, die niet geheel by de gekken sorteert. Maar wat is rang by uw Vriend, die rust, vermaak en liefde het offer zwaait? ô Ik lach met al de schatten van Peru, indien ik daar, het geen my behaagt, niet voor kan verkrygen. Trotsch ben ik niet; ik mag wel zien, dat het ons Vaderland wel gaa, maar zou my niet laaten beweegen, om myn vermaak af te staan voor onrust en kwelling, en wat is het loon? de ondankbaarheid van een dwaas gepeupel. Ik laat des de hooge regeering over voor de Liefhebbers van den Baas te spee-
{==81==} {>>pagina-aanduiding<<}
len, en ontwerpen te maaken. Wie doe ik te kort? Ik maak geen schulden; dit is hier eene zeldzaame verdienste. Onlangs verhaalde men, dat zeker groot Heer, om zesduizend guldens gemaand zynde, tegen zynen Secretaris gezegd had: geef dien goeden man een zak zesthalven op afrekening. Zo doe ik niet. Het Amsteldamsche geld maakt het my onnoodig. Als ik nu de vadzigheid van mynen aart, en de onzekerheid van het leven in aanmerking neeme, dan, begrypt gy wel, word ik des te meer versterkt in myne keuze.
Myne toegeeflykheid voor myne Vrouw heeft nog de volgende goede uitwerkzels. Hier is een troep zwervers, die ik fortuin-loopers by de getrouwde Dames noem: niets kan hunne stoutheid beteugelen, dan de bewustheid, dat eene Vrouw met haaren Man zeer wel in haaren schik is. Weinige Vrouwen zyn zo bedorven, dat zy hem een hoon zullen aandoen, dien hy haarer eigenliefde niet eerst heeft doen lyden. Ik denk ook, als zy dertig jaar is, en dan nog leeft, want zy is niet sterk, dat zy dan wel zal besluiten, om naar myn verrukkelyk Buiten met my te gaan woonen: nu is dat niet te vergen; maar dan zal alles oud voor haar zyn, en des niet meer behaagen. Nooit schreef ik zo een langen brief! Maar het is over myne Vrouw;

{==82==} {>>pagina-aanduiding<<}

dat helpt. Zy groet u vriendelyk, en wy hoopen eens te zien, wie of de beste middelen heeft uitgekoozen om gelukkig te zyn, de staatige Ryzig, of zyn
 
Gemakkelyke Vriend,
 
l. goedman.




{==83==} {>>pagina-aanduiding<<}

Zeventiende brief. 

Mejuffrouw Alida Leevend aan den Heer Willem Leevend.


Lieve Wim!

Nu kunt gy twee vliegen met een klap slaan; 'k wil zeggen: beide myne Brieven in eens beantwoorden. Wat is er toch, (nu in ernst, immers, zo ernstig als ik kan,) van uw Geloof? Dat gegons en gemaal verveelt my magtig. Dominé is er ziek van geweest; (van uw geloof; het moet des geen gezond geloof zyn.) Zuster Collega heeft er over aan Mama (hoe vindt gy dat?) geschreeven, en ik heb den Epistel weeten te krygen; zy zegt, dat gy, ja hoe weet ik die malle naamen ook zo fiks, een Arriaan, neen, nu weet ik het, een Spinosist zyt geworden. Weet gy wat, Bolletje, ik zou die gekheid maar laaten; gy krygt er geen oortje pret door. Hou jy jou ouwe Geloof maar; daar weet je wat je aan hebt. Als wy gelooven, zo als Mama, dan zullen wy wél gelooven; want, dewyl zy eene verstandige en braave Vrouw is, zal haar geloof wel capitaal goed zyn. Als gy overkomt, geeft Mama u vryheid, om uwen Vriend meê te brengen, dit is mal genoeg; wat zullen wy aan zo

{==84==} {>>pagina-aanduiding<<}

een Izegrim hebben? Chrisje Helder zal met Kaptein Veldenaar gaan stryken; of heb ik u dat al verteld? Maar wat zegt gy van Coosje? ik weet niet, of Mama daar niet wat over in 't hoofd heeft. Of Pietje? maar die is een jaar of drie ouder; evenwel, 't was zo eene intime Vriendin van u, toen ik u het leven nog bitter maakte. Bedenk u hier eens over. ô Wat beloof ik my een dol, als gy hier zyt! Antwoord nu ten eersten, of gy hebt eene Zuster aan
 
a. leevend.




{==85==} {>>pagina-aanduiding<<}

Agttiende brief. 

De Heer Willem Leevend aan Mejuffrouw Alida Leevend.


Lieve zuster!

Ik heb alleen by gebrek aan tyd niet geschreeven: nu zal ik het beginnen, evenwel dies te korter, om dat ik u welhaast bykom. Eerst over Tante. Wel, is 't mooglyk, is dat die dikke goeije klos, daar ik in myn jeugd, als ik Chris zo wel eens t'huis bragt, altoos zo veel lekkers van kreeg! Is dat myne Tante? Van die giften sprak ik nooit tegen u. Ik mofselde alles onder weg maar op; anders had ik weer rekenschap aan u moeten geeven van myn tyd, en zo voorts; en dat was toen myn kroon te na; ik was tien jaar en leerde - Latyn; dat gelieft Uwé wel te considereeren. Bekommer u niet over myn Geloof; myn Geloof is prompt in order. Gy weet, hoe Dominé is: het spyt my echter, dat hy zich door myn Geloof ziek maakt. Van zyn schommelig Wyf hou ik veel: ô dien Brief moet ik zien! Maar Mama stelt zo veel prys op haare Orthodoxie, dat het my maar slegt aanstaat, dat zy hier iets van weet. Dat zal voor my niet goed afloopen. En Man is

{==86==} {>>pagina-aanduiding<<}

ook nog al Kerks op zyn wys. Nu, wy moeten het afwagten.
Ja, zou Chrisje Mevrouw Veldenaar worden? Wel nu, hy is een braaf schoon jongman, die haar verdient. Coosje zal wel beter man krygen, dan ik eens zyn zal. Groet myne lieve Renard met een kusch. Ach, ik verlang zo om haar te zien! Die bedaardheid moet haar verrukkelyk staan, met zulke fyne trekken en zulke zagtmoedige oogen. Myn Vriend komt meê. Groet onze waarde Moeder. Adieu.
 
w. leevend.




{==87==} {>>pagina-aanduiding<<}

Negentiende brief. 

Mejuffrouw Charlotte Roulin aan Mejuffrouw Adriana Belcour.


Waarde vriendin!

Ik moet eindelyk toch schryven; ik moet uwen Brief beäntwoorden; ik moet myn gedrag, myn hart, myn arm, ziek, gebrooken hart rechtvaardigen. Was ik maar zo geesteloos, zo onverschillig, zo traag niet! Wat zal het baaten? Gy zult toch zeggen, dat ik bedwelmd ben; myn geest is, 't is waar, niet zo helder, zo onberoerd als de lucht, die thans myne oogen tot zich trekt; wat kan dat bewyzen. Ach, Belcour! Waarom verdenkt gy my? Heb ik dan ooit iemand misleid? Zo gy echter gelyk had! ... Zo ik my zelf misleidde! ....
Wel nu, stel eens een oogenblik, dat ik myn Vriend bemin, kunt gy dan zeggen: doe hem een ander verblyf neemen? ... Zoude ik zo eenen schok doorstaan? .... Moet ik my allengs aan zyn afzyn gewennen? Gewennen! Ach! Stel eens, zeg ik, dat ik op hem verliefd ben; (hoewel het zo niet is,) en dat ik hem doe vertrekken; zal dan myne verbeeldingskragt niet ontgloeijen, my doodlyk afmatten, myne levens-geesten vertee-
{==88==} {>>pagina-aanduiding<<}
ren, myne kragten sloopen, door hem altoos voor my te willen plaatzen? .... Zyne houding, zyn gelaat, zyne oogen, de juiste toon zyner stem, alles zal ik weder willen hebben; en dat zo sterk, zo naauwkeurig, dat ik, werktuigelyk, myn hand uitstrek ... hoor, opzie: en hy zal er niet zyn! Bloedstollend denkbeeld; hy zal er niet zyn! Stel nu, dat ik hem bemin; o dan is zyn byzyn noodzaaklyk voor myne gezondheid; dan moet ik, door hem te zien, herstellen; dit is, als men maar twintig jaar is, mooglyk. Dan zal het moeten zyn, eindlyk moeten zyn! ... Dat moeten zal by my alles afdoen. Laat hem dan gaan, als hy moet gaan. Leert de ondervinding niet, dat, als er geene mooglykheid is om iets langer te behouden, 't welk ons zo dierbaar was, de ziel dan alle haare kragten by een roept, en ons in staat stelt om veel bedaarder afscheid te doen neemen, dan wy hadden durven denken?
Maar, waarlyk, zeker, myne Vriendin; ik ben niet verliefd! Indien gy er niet van gemeld had, nooit zoude ik daar aan gedagt hebben. Nu zal ik, om u te voldoen, myn hart nogmaal onderzoeken. Ik zal gaan zien, of de verschynzels, die gy daar voor houdt, wel noodzaaklyk, en in myn aart, liefde aanwyzen; en dan zult gy zelf zien, dat alles vriendschap is. Voor u zoude dit zo niet zyn. Gy doet alles uit zulke strikte koelberedeneerde beginzels; uw tempera-
{==89==} {>>pagina-aanduiding<<}
ment benévelt nimmer uw verstand; gy zyt altoos groot. Maar uw Lotje! - Ach! gy kent myn teder, myn gevoelig hart; de fynheid myner aandoeningen zyn gevolgen van een zwak, niet ongekrenkt zenuwstel. Onze gestalten, onze jaaren zyn niet onderscheidener, dan onze innerlyke geaartheid. Myne vriendschap moet wel veel zagter, smeltender, meer liefde zyn dan de uwe. Gy scheidt van iemand u waardig; het onthutst u. Ik scheide van iemand my dierbaar; en men leest in myne ontroerde trekken, in myne neergeslagen oogen, wat? - dat myne ziel waarlyk lydt!. Hier over hebt gy my wel eens vriendelyk berispt; dit verandert de zaak niet: zo ben ik! Ik kryg een brief, die my welkom is; myn hart klopt by iederen regel, en meermaal drupt er een onbeschryflyk aangenaame traan op het dierbaar geschrift - op uw geschrift, myne Vriendin! ... Verliet ik ooit, zelf om uw byzyn, myne Ouders, dan met droefheid? Bleef ik, als ik myne Moeder weder zag, niet spraakeloos in haare armen? Daar dit nu alles zo is, waarom besluit gy des, dat ik verliefd ben? Moet Leevend meer dan myn Vriend zyn, vermids myn hart krimpt, daar ik hem in dien staat zie? bleek, vermoeid, bebloed....... ô Belcour, denk het niet! Ja, ik sloot hem, vervoerd door medelyden en droefheid, in myne armen; my ontglipten eenige woorden; hy is myn Vriend; dat is genoeg! Genoeg, om my alles te

{==90==} {>>pagina-aanduiding<<}

doen gevoelen, wat ik gevoel, zo dikwyls ik vrees, dat hy niet gelukkig is. Waarom schryft gy dit ook toe aan eene drift, die ik niet eens wensch te kennen?
Zeg my, indien gy in myne plaats waart, en Willem was, zo als gy zelf zegt, dat hy is, en hy was zo zeer uw Vriend: zoudt gy, hoewel uw karakter zo zeer van het myne verscheelt, wel anders handelen? Zoudt gy niet gaarn by hem zyn; met hem over allerlei zaaken vertrouwlyk spreeken? Zoudt gy hem niet dankbaar zyn voor het verdeedigen van uwen naam? voor de onderscheiding, waar mede gy behandeld wierd? Ach, myne Vriendin, gy zoudt zeker ook ontsteld geweest zyn! en wist ik toen, dat de kwetzuur niet gevaarlyk was? Wist ik dat? Was hy, na zo een discours met u, door verlies van bloed, by u verflaauwd neergezeegen, zeker, gy zoudt hem niet ontweeken zyn. Uw hart zou bewoogen, en uwe traanen zouden .... Ik moet my hier van afmaaken. Dit vraag ik alleen: zou dit in u alleen vriendschap geweest zyn, wel waarom moet het by uw aandoenlyke Lotje liefde zyn? Gy kent mynen schaamagtigen aart; zoude ik zo veel over mynen allerbeminlyksten Willem kunnen schryven, zo ik op hem verliefd ware? Ach, de liefde is agterhoudend, grillig, peinzend, ongelyk aan zich zelf; vriendschap is eenvoudig, zedig, gulhartig, teder, onbedekt. Gy zegt immers, dat hy my niet

{==91==} {>>pagina-aanduiding<<}

mint; wat gevaar is er dan? .... Gy zegt dit wat heel, heel dikwyls, Belcour! De zagtste, de zuiverste, de verbindendste gevoelens kloppen voor hem in myn hart; meer niet. En ook, hy bemint my niet, zegt gy immers.... Wie mag de gelukkige Dame zyn, die hy bemint?
Ik ben niet heel wél; evenwel er is niets ongevalligs in. Myn Vriend zegt, dat zyne Lotje wat bleek is: dat is niets, als men wél is, althans niet ziek. Ik bemin u, en ben
 
Uwe Vriendin,
 
c. roulin.




{==92==} {>>pagina-aanduiding<<}

Twintigste brief. 

Mejuffrouw Jacoba Veldenaar aan Mejuffrouw Christina Helder.


Myne waardste Chrisje!

In u ziet men, dat eene allersterkste aandoenlykheid, en eene verachtelyke ongestaadigheid niet noodwendig in het zelfde karakter verëenigd zyn. Zeker, dit is iets zeldzaams. Weinigen hebben, eens wat hoog in de vriendschap gestemd zynde, vastheid van geest genoeg, om niet weldra te daalen. Gy weet, myne heele Lieve, ik zie zo gaarn myne Sex van den besten kant; hier aan, en niet aan gebrek van Ondervinding, moet gy toeschryven, dat ik veel minder bedrog, valschheid, geveinsdheid, en kwaadwilligheid vinde in de samenleeving, dan veelen. Zwakheid is de bron van alle gebreken. Alle menschen brengen de geschiktheid tot deeze of geene zedelyke onpasselykheden in de waereld. En weinigen zyn sterk genoeg, om daar voor bestendig te waaken. Weet gy, wie ik eene zwakke Vrouw noem? haar, die zich zelf zeker gebrek verwyt, die my belydt, dat haar hart en haar verstand stryden, en niet hoopt te zullen overwinnen. Weet gy wel, lieve, hoe het doorgaans gaat? Men is vatbaar voor de tederste

{==93==} {>>pagina-aanduiding<<}

geneegenheid, maar men kan het niet uithouden. Er is uwe behoefte van lief te moeten hebben, niet! Dat lastig leedig, 't welk voor myne aandoenlyke Vriendin zo ondraaglyk is, is haar onbekend: al wat nieuw, al wat maar in de mode is, kan haar voldoen. By haar is het Romanesk, als men spreekt van overeenstemming; zy weeten niet, wat dat toch zegt: ‘het hart heeft eindlyk de Vriendin gevonden;’ wat het zegt: ‘men kan met veelen wel over vriendschap spreeken, maar, - mede gevoelen!’ Om die reden spreek ik nooit dan met u op dien toon. Ik keur het zelf af, dat men het doet; en hier toe heb ik maar te veel gronds. Men kiest, om dat ons iets smaakt; dit gaat aan in beuzelingen, maar in de vriendschap is dit niet genoeg, niet voldoende. De ommegang vermindert de kragt der indrukken, wordt minder aangenaam; de gehechtheid verslapt; en zy, die ons nog onlangs met de grootste tederheid beminde, zy, die om by ons te zyn niets te moeilyk vond, gaat ons voorby als eene goede bekende; zo zy ons al niet ongemerkt ontsnapt. Myne Moeder heeft in haare jeugd zo eene Vriendin gehad, Juffrouw Zomervlaag; nu nog Mevrouw Luim. Ik heb Brieven geleezen, die my deeden besluiten, dat zy myner Moeders Chrisje Helder geweest ware; het trof my, dat zy zo verre van woonplaats en omstandigheden gescheiden waren. En ik was verontwaardigd,

{==94==} {>>pagina-aanduiding<<}

toen ik hoorde, dat zy myne Moeder zo ongevallig had behandeld. Maar wat meent gy, dat deeze weldenkende Vrouw zeide? Ik zal het u zeggen! ‘Mevrouw Luim meende, toen zy dit schreef, ter goeder trouw alles, wat zy schreef: toen had zy my hartlyk lief. Maar Mevrouw Luim was een zwak karakter; hier van daan dat stootend ongelyke, waar door zy al zo zeer met zich zelf als met haare Vrienden overhoop lag. Hier voor, Coosje, zyt gy niet bewaard: het valt moeilyk; maar besluit er niet uit, dat uwe Vriendin valsch, alleen dat zy beuzelagtig is.’ Hoe dikwyls denk ik aan deeze woorden! Ach, ik heb het bestendig genoegen van te ondervinden, dat myne Chrisje my niet minder bemint dan voorheenen. Heugt het u nog, heele Lieve, dat Mevrouw my met zich uit de Kerk mede bragt, en met genoegen zag, dat wy elkander zo regt vonden? .... Die jaaren zyn niet alleen aangenaam, maar ook nuttig voor ons geweest.
Het geen gy my verzoekt, is niet heel gemaklyk; uwe gevoeligheid en myne bedaardheid (zo als gy dit vriendlyk noemt) te vereenigen. Moet ik u dit leeren? Ik twyfel, of gy wel al te goed geadresseerd zyt: evenwel, ik zal u, tot gy beter raad krygt, eenvoudig zeggen, wat ik er van weet; ik waarschouw u, het zal weinig beduiden.

{==95==} {>>pagina-aanduiding<<}

De Natuur gaf my een hart, zo gevoelig als het uwe; dit schynt u eene wonderspreuk! Ja, maar ik begreep, dat ik die gevoeligheid niet te veel voedzel moest geeven; immers, indien myn oogmerk ware, om gezond, blymoedig en nuttig te leeven. Als myne lieve Moeder wat hoofdpyn had, als myn Vader wat onpasselyk was, dan was ik zo getroffen, dat ik my buiten staat bevond, om den minsten dienst te kunnen doen: ik wierd zelf ziek. Toen ik vyftien jaar was, viel er iets voor, waar door ik zo schrikte, dat ik in hevige stuiptrekkingen viel. Zedert was myne aandoenlykheid de vrugt van een verward zenuwstel. Dit bedroefde myne Ouders: zy leerden my, onder een behoorlyk gebruik der medicynen, hoe ik myne reden ter myner herstelling moest aanleggen; zy toonden my, dat ik anders vaarwel moest zeggen aan alle de beste genoegens myns levens; zy zeiden my, dat ik anders volstrekt nutteloos zyn zoude in eene zwaare huishouding, daar men my daaglyks nog meerder noodig kreeg. Dit had een gewenschten uitslag. Gy kent my; gy weet, dat ik niet zeer hartstochtlyk ben.
Ter bereiking van dit oogmerk, heb ik my altoos zeer wel bevonden by afleidingen, die ons nog al eenigzins vermoeijen; dit breekt den aandagt en leidt hem altoos af. Myn Vader beweert, dat het vast, ingespannen onäfgebroken staaren op

{==96==} {>>pagina-aanduiding<<}

één punt een mensch wel dra krankzinnig kan maaken: dat punt zy wat het wil.
Voeg hier by, Chrisje lief, dat ik overhel tot het melancholique; niet tot het ontevreedene: dit moet gy wel onderscheiden. Ware ik in verkeerde handen gevallen; had men my niet gebruik leeren maaken van myne reden; wat zoude er van my geworden zyn? Ach, daar voor alleen kan ik myne Ouders nooit genoeg bedanken. Afleidingen heb ik genoeg; te meer, wyl myn hart gerust, en myn geest helder is. Myne bedaardheid is des de traage vrugt myner reden, geenzins een eigenschap myns karakters, Ik bemin u genoeg om u te verzoeken: ‘hou uw eigen geluk een weinig meer in uwe magt.’ ô Myne lieve, alle uwe levendigheid kan u thans niet altoos beveiligen voor die zielstreelende, doch met een ons ontkragtende zwaarmoedigheid, die ons, voor al in het stille licht der maan, zo onweerstandelyk kan vervoeren; en nu hebt gy nog alles, wat het leven aangenaam maakt! Weet gy wel, dat ik sterflyk ben..... Maar ik moet u niet overstelpen. Veel liever ga ik u iets copieeren, dat ik eens, voor ik u kende, by zekere gelegenheid hebbe opgesteld.
 
‘Daar is, by gevoelige, denkende menschen, niets zo zeer in staat, om hen van eene te ster-
{==97==} {>>pagina-aanduiding<<}
ke zucht voor alles wat verganklyk is, te geneezen, dan de teleurstellingen. De opmerkzaame beschouwer der waereldsche zaaken weet, dat alle de geschenken des Rykdoms, des Rangs, des Roems, en van den Wellust zeer onvolkomen zyn; dat het volst bezit van dit alles het ledig in een welgeplaatst hart niet vervult, nooit recht voldoet; dat walging en onverschilligheid wel dra op de verrukkingen van eenige oogenblikken volgen. Zulke menschen maaken des spaarzaam gebruik van dit alles. Zy hebben weinig noodig. Vryheid is hun grootste, zo niet hun eenige schat.’
‘Die niet teleurgesteld wil zyn, moet niets verwagten. - Aan deezen regel moeten wy ons, zo veel mooglyk, houden; zo veel mooglyk, zeg ik; want naar maate daar van wordt men bedagtzaamer, en de keten der teleurstellingen verkleint in evenredigheid; de rust onzer ziel wordt niet zo geduurig gebrooken; wat is dit reeds eene gelukzaligheid! De Dichter Pope noemt dit zo treffend: de zagte zonneschyn der deugd! Al wat onze begeertens te hevig aanvuurt, is dier gelukzaligheid nadeelig; ook dan, als zy al eens voldaan worden. Indien denkende menschen niet doorgaans zeer aandoenlyke harten hadden, wat zoude hen bedroeven? Het gemis van Rang? Wat is Rang voor hem, die voelt, dat hy tot heerlykheid en

{==98==} {>>pagina-aanduiding<<}

deugd geroepen is? Van Roem? Hy ziet op deszelfs uitdeelers, en bloost, om dat hy beroemd is. Van Schatten? Hy, die weinig natuurlyke, en geene kunstbehoeftens heeft, vraagt niets dan de onäfhanklykheid van hun, die hy in de blaakendste gunsten des Rykdoms ziet. Of zal Wellust hem voldoen? ..... Wy spreeken van weezens, den eernaam van menschen waardig.’
‘Myn gevoelig hart eischt eene Vriendin: die eisch is billyk. De stille genoegens der vriendschap, niet de geweldige vervoeringen der liefde, zyn voor myn hart bereekend. Gy, myn hart, zult uwe Vriendin vinden: laat myn reden alleen de wagt houden; haast my maar niet.’
‘Maar beloof u ook dan niet te veel! Ach, de vriendschap zelf draagt hier het merk der onvolkomenheid! Uwe Vriendin, gy, alles, wat ons omringt, is veranderlyk. Zy kan van staat veranderen, en dan moet gy u met de tweede plaats in haar hart vergenoegen. Uwe Vriendin zal Moeder worden, dan heeft zy oogenblikken, die zo vervuld zyn, dat zy ook aan u, en hoe na legt gy haar aan 't hart! niet kan denken. Uwe Vriendin kan van woonplaats veranderen; zelden zult gy haar zien; draag dan zorg, dat uwe verlangens uwe pynigers niet worden. Klemmende onvoldaane begeertens ...

{==99==} {>>pagina-aanduiding<<}

Is er iets meer noodig, om ons leven te vergiftigen? .... Daar van huivert onze ziel, en wat is het einde? Uwe Vriendin is sterfelyk! Gy zult mooglyk haare stervende oogen sluiten..... Wapen u hier tegen. Het denkbeeld: de Vriendin van myn hart is niet meer, is zo verscheurend, dat onze reden daar door in haare werking gewelddaadig belet wordt; indien men zich niet op de allervoorzichtigste wys poogt te gewennen, om dit in eenen wykenden afstand te zien. Bemin uwe Vriendin, maar zy is - sterfelyk.’
 
Lees dit opstelletje eens aandagtig. Wel nu, myn hart vond zyne Vriendin. Die Vriendin heeft den aanleg van een schoon karakter; zy is grootsch en gevoelig: zy heeft een gezond oordeel, en een gezond hart. Dat hart is alleen te aandoenlyk, als het geheel vriendschap is; maar het is rein, open, gevormd om gelukkig te zyn, door andren zo te maaken. Nooit zie ik haar, dan met de allerfynste zelfsvoldoening; zy bemint my.
Voldeed ik nu eenigzins aan uw verzoek? Ik vrees, dat myne Chrisje niet veel smaak in dit voorschrift hebben zal. Wel nu, wy verscheelen dan zeer. Bemint gy my te zeer, om u naar my te voegen? Ik bemin u te zeer, om my in dee-
{==100==} {>>pagina-aanduiding<<}
zen naar u te schikken. Wat zegt het? Laaten wy elk onzen weg volgen; als wy wat meer jaaren hebben, zal het blyken, wie den besten weg tot het geluk heeft ingeslagen; en ik wagt myne lieve Helder dan zeer zeker by my.
Ik weet wel, dat eene opkomende koelheid op deezen toon tegen de beledigde Vriendin kan doen spreeken, maar ik weet ook, dat myne Chrisje overtuigd is van myne geneegenheid; zy kan niet toestaan, dat ik uit deezen bron werk. Men schaamt zich als dan om te zeggen: ‘ik bemin u niet meer; ik weet zelf niet waarom; waat gy blyft dezelfde, en ik heb u oprecht en teder bemind; en dat duizendmaal gezegd, ja getoond door de grootste onderscheidingen.’ Dit laat de hoogmoed niet toe; was het echter niet veel eerlyker te zeggen: ‘ik ben dwaas, en zwak; ik ben zo beuzelagtig, dat ik ook u niet meer kan verkiezen. Gy zult dit wel voor u houden; gy zyt niet zwak, en zeer bang voor uitersten.’ Zie daar, zorg voor myne uitgeleezen Vriendin doet my dus omstandig schryven.
Is uw nieuwe Soupirant dan zo onbeschryflyk dom, dat hy zynen afstand van u niet kan bezeffen? Of is hy geheel een man van de mode? Ik hoor, dat zulke lieden het Huwlyk slegts voor eene plegtigheid houden; zy noemen het eene verbintenis van twee vrye Persoonen, om denzelfden naam te draagen, ééne huishouding te hebben,

{==101==} {>>pagina-aanduiding<<}

dezelfde Kinderen aanteneemen; maar die buiten dit niets te doen heeft met de beide contractanten. Men laat elkander vry, en ziet elkander weinig dan op publique plaatzen. Nog wat van Willem.
Myn Vader heeft een Brief uit Leiden, waar in zeer nadeelige geruchten van hem en Juffrouw Roulin gemeld staan. Nu moet hy u zeker niet beminnen; welk een Jongeling, vervuld met uw bevallig beeld, zoude ..... Maar ik hoop, dat het laster zyn zal, om duizend redenen. Men schryft hem ook slegte gevoelens toe; dit geloof ik nog minder.......
Myn Broeder is Kapitein effectif geworden met den rang van Majoor. Men zegt, dat hy dit avancement verdient. Van Sytsama heeft aan my geschreeven: ik zal u den Brief zelf overhandigen: myn welberaaden besluit blyft het zelfde. Ach, waarom word ik zo door deezen Man bemind! myne Ouders zyn door zynen Brief zeer getroffen.. altoos
 
Uwe,
 
c. veldenaar,




{==102==} {>>pagina-aanduiding<<}

Een- en- twintigste brief. 

Kolonel Uto van Sytsama aan Mejuffrouw Jacoba Veldenaar.


Myne waardste!

Kunt gy my met uwe bezitting niet zegenen; schryf my dan nooit meer; voor zulke verdiensten, voor zulke begaafdheden is myne reden niet bestand. En echter! alles wat gy schryft is zo billyk; ik moet het alles toestemmen. Ik doe het ook. ô Waarom leerde ik u kennen, daar ik niet kan hoopen, dat ik uw hart immer zo zeer in myne belangen zal kunnen overhaalen, als noodig is om my den uwen te maaken! Neen, zo veel had ik niet verwagt; en echter ik heb u gezien; en uw Broeder heeft my zo veel van u verhaald. Zo rasch ik kan, kom ik over. Ik moet getuige zyn van dat geluk, 't welk in uwe stille wooning heerscht. Nu zal ik myne geliefde stelling beweezen zien: Huisselyk geluk is geen harsenschim, het is een aanweezig goed. Dwaas is hy echter, die het zoekt op de woelige tooneelen der groote waereld.
Naauwlyks twintig jaar zynde, besloot ik my dat door een welberaaden huwlyk te bezorgen; immer zo veel dit in mynen toestand te hoopen ware. Ik begreep, dat ik, om wel te kiezen, niet

{==103==} {>>pagina-aanduiding<<}

verliefd zyn moest. Alle driften zyn prisma's; wy zien door haar de voorwerpen niet, zo als zy zyn. De driften verkoelen; de prisma valt weg; maar! de voorwerpen blyven dezelfden. Ik zag de waereld; ik zogt eene Vrouw; ik vond niet het geen ik zogt. Ik vorderde nog iets meer, dan de kunst om gekken te behaagen. Onze Dames du Ton konden niet afkeeriger zyn van my, dan ik van haar was. Ik begreep, dat de Vrouw, die ik zoude kunnen liefhebben en hoogachten, nog iets meer moest kunnen doen, dan zich laaten kappen en kleeden; dan ombren en schaakspeelen, danssen en te paard te ryden; in myn koets gaan zitten en op een Bal of Salet brilleeren! Hier om kreeg ik den naam van een bizar man; zeide men, dat ik zeker nooit meende te trouwen; dat ik een paar eeuwen te laat kwam, met zulke ouwerwetze begrippen; men lachte my uit: wat hielp het? de styve Fries bleef by die gedagten. Hy was reeds agt- en- twintig jaar, toen hy eene Dame zag, wier gelaat zyne oogen trok; en zy was echter verzeld van eene jonge schoonheid. Ik vertrok; dat belangryk Physionomie bleef my voor den geest. Dat is raar! (zeide ik,) zoude dit de Vrouw zyn, die ik zoek? Altoos denk ik om haar. ô Van Sytsama, dat is een meisje; welk een engelagtig gelaat! welke eene lieve houding!
Men verwyt my, dat ik trosch, dat ik eigenzinnig ben. Dit is zo niet; ik ben alleen minder

{==104==} {>>pagina-aanduiding<<}

vatbaar voor het geen oppervlakkig behaagt. Nu zelf bemin ik eerst uw Broeder; en ik zag altoos, dat hy een zeer braaf Jongeling waar; het bleef by deeze billyke toestemming: ongevoelig ben ik niet; ach, uw brief! maar myne gevoelbaarheid was nooit opgewekt. Nu leer ik my zelf kennen. Zyt gy Vrouwen dan gebooren, om ons geheel tot menschen te vervormen? Ja, myne Coosje, (o mag ik u zo eenmaal noemen!) myn hart klopt van gevoel: myne oogen vloeijen over, als ik uwen brief lees! Edel, edel meisje! Kunt gy de myne niet worden? ... Ik moet niets onbeproefd laaten. U veel betuigingen te doen, is zo in myn trant niet. Gy wordt met eerbied en vervoering bemind door
 
Uwen
 
van sytsama.




{==105==} {>>pagina-aanduiding<<}

Twee- en- twintigste brief. 

Mejuffrouw Christina Helder aan Mejuffrouw Jacoba Veldenaar.

In het Lindenhuisje, by het Slingerbosch.

Allerwaardste vriendin!

Ik heb my zulk eene zoete gewoonte gemaakt, om alle daag wat aan u te schryven, dat ik zo wel op den afstand van maar twee, als op dien van tien uuren, my dat vermaak moet geeven. Hoe digt ben ik thans by u; en hoe verre ook! Hoe veele uuren kan ik op een dag met u slyten, en wat zegt het bedroefd weinig voor de behoefte van myn hart, - maar één dag by u te zyn!
Hoe oplettender ik uwen laatsten overweeg, hoe meer ik u moet gelyk geeven. Evenwel, het is een moet; zie, Coosje, het smaakt my toch niet recht. Myne Reden heeft myn hart zo niet onder den duim; gy weet, trouwens, dat het heel stout, heel ongezeglyk zyn kan, en gy zoudt niet half gelooven kunnen, wat het nog al heeft in te brengen. Dit verheugt my; gy bekent, dat ik zo bestendig als gevoelig ben: dit is zeker; nooit ontwaarde ik voor u nog de allerminste huivering. Ik moet toch, in weerwil van al het ongelyke, voor u

{==106==} {>>pagina-aanduiding<<}

gevormd zyn; ik ken jonge Dames genoeg, maar neen: Coosje Veldenaar, en! - die alleen! waarlyk, ik kryg iemand lief, naar gelang die veel goeds van u zegt; al is het ook van dat goeds, 't welk ik zeer wel weet niet te bezitten; anders! onze eigenliefde; ... ja, ik versta u.
Dat de meeste menschen laboureeren aan zedelyke onpaslykheden, beken ik; de meesten zyn zwakke gestellen: maar! de toevallen, waar aan Mevrouw Luim onderheevig was, zyn voor my onbegrypelyk! Liefde, zo die op een oogenblik ontstaat, is eene phantasie, eene grilligheid; men weet niet, waar uit die ontstaat; (of myne Vriendin moest die drift geene liefde willen noemen) zy moet wel broos, wel verwelkbaar zyn. Als ons geluk op het welzand der driften gebouwd is, kan het geene vastigheid hebben. Maar vriendschap is gelyk aan een huis, dat op een steenrots gebouwd wordt: Ende de winden hebben gewaaid, ende de slagregens zyn gekomen, maar het is staande gebleeven, want het was op eenen steenrots gebouwd. Liefde heeft veel van Jonas Wonderboom: maar Vriendschap vergelyk ik by een dier schoone staatige welgewortelde Eiken, in wier verrukkende schaduw ik dit schryf.
Zou het waar zyn, Coosje, dat de Mannen bestendiger Vrienden, maar de Vrouwen standvastiger Minnaressen zyn? Zou dit hier uit ontstaan, om dat zy liefde tot een speelbal, en vriendschap tot

{==107==} {>>pagina-aanduiding<<}

eene ernstige zaak maaken? Is dit zo, dan doet de Sex er weinig toe. De Mevrouwen Luim doen er echter veel toe, om ons in het ongelyk te stellen. Myne Mama kent eene Dame, die, zo zy aan ieder haarer intime Vriendinnen een Sak present gave, nog te kort zoude komen, en echter heeft zy er eene groote menigte, en liet eens nog zes te gelyk maaken. Zouden er geene Coquetten in de vriendschap zyn? Mama is daar niet vreemd van. Over Wim liefst eens mondeling. Het is zulk een schoone vooravond, dat ik met myn lieven Papa eens te paard uit ry; ik kom vast by u aan; o hoe zal ik u verrassen, en zelf deezen in handen geeven. De Piqueur staat te wagten..... Ik kom, Papa! ik laat deezen open, want gy zult hem zelf ontfangen uit de hand van
 
Uwe
 
chrisje.




{==108==} {>>pagina-aanduiding<<}

Drie- en- twintigste brief. 

Mejuffrouw Jacoba Veldenaar aan Mejuffrouw Christina Helder.


Myne heele lieve!

Dat verrassend bezoek! niets was my aangenaamer. Gy kwaamt zo stil aanzweeven; het was, door den zwaaren lommer, niet heel licht meer in het boschje; ik was zo in myne gedagten als ingeslooten; is 't wonder, dat myn hart zo sterk sloeg! dat ik een weinig onthutst ware, door my in uwe armen te zien? Wees echter niet ongerust, ik schrikte niet zó, dat ik voor de gevolgen vrees; en ach! al ware het zo. Hoe dierbaar is my dan nog de oorzaak! Nogmaal dank, myne waarde, voor dat verrukkelyk avond-bezoek. Zyt gy by dit heerlyk maanlicht wel t'huis gekomen? Ik zag wel, dat gy my iets te zeggen had; ook vóór ik uwen brief las. Gy waart niet zeer opgevrolykt; dit valt in myn trant; o hoe bevallig zaagt gy er uit! Indien het berigt nopens Leevend waar is, dan liegt zyn Physionomie; die teekent niets dan gevoel, en - eerlykheid. Ik versta my dan de kunst van zien geenzins; want ik hield my verzeekerd, dat hy beminde. Wat is het goed, dat gy het maar by de oude kennisschap

{==109==} {>>pagina-aanduiding<<}

(een aartig woordje) zult laaten berusten. Bedankt om in de Vacantie te komen logeeren! 't Is vreemd; 't is lomp ook. Kan Willem lomp zyn? Ik begryp het niet. Zou hy overtuigd zyn, dat hy niet wel doet; dat hy al te gevoelig is voor de beminlyke Juffrouw Roulin; en zich dier zwakheid schaamen? hoewel ik hem in staat ken, om haar eens zo wel zyne hand als zyn hart te geeven. Hy is trotsch, weet gy. Hy vreest mooglyk uwe schertzery. Hy denkt mooglyk, dat men meer van zyne historie weet, dan hy liefst had. Dat hy een slegte knaap wordt, geloof ik in geenen deele: maar dat hy niet altoos zo naauw gezet leeven zal op de Academie, als zyn Vriend Helder in zyn's Vaders huis, daar aan twyfel ik ook niet; hoe zeer het my jammert. Dat hy het doorziend oog van Mevrouw Helder zoude vreezen; dit kan ik niet denken, om dat ik hem van geen kwaad verdenk. Want dat hy een lief fatsoenlyk meisje bemint, dat alleen minder gelds heeft dan hy; dit kunt gy zelf, myne Chrisje, immers geen oogenblik kwalyk neemen. Dat hy weder bemind wordt, zult gy zeker, uit oude kennisschap, zeer gaarn zien ... Nu, heele Lieve! bloos niet! Laat uw lief hart zo niet kloppen; ik weet wel, dat gy belang in uw speelmakkertje neemt. Heden! en Lotje is zo beminlyk, meer dan schoon, zegt men. Dat zal een lief paar zyn. Het is jammer, dat het nog zo lang zal duuren,

{==110==} {>>pagina-aanduiding<<}

voor hy Dominé is, en trouwen kan. Wat moet hy daar wél zyn, en hoe geschikt is hy voor huislyk geluk! Ik ben echter wat misnoegd op hem; hy heeft my beloofd, myne silhouette voor u te trekken; daar zal, nu hy agterblyft, niets van komen. Stoute jongen, niet waar? dit was de reis alleen waardig. Nu, Hendrik is zo handig als Willem: mag die u dienst doen? Vindt gy my niet heel opgewekt? Ach, myne lieve Moeder is zo veel beter dan gisteren! Nu kom ik haast een heelen langen zomerdag by u.
 
de Uwe,
 
c. veldenaar.
 
P.S. Kleine Jetje vroeg my des ogtends, of gy voor haar bedje geweest waart; ‘maar ik droom dit zo dikwyls, zei het lief diefje, dat ik het niet regt weet.




{==111==} {>>pagina-aanduiding<<}

Vier- en- twintigste brief. 

Mejuffrouw Christina Helder aan Mevrouw Klara Looshart.

Beekenhof.

Mevrouw!

Meermaal deed gy my verstaan, dat gy u, zo als wy lieden van fatsoen, die onze termes des arts hebben, dat noemen, zeer zoud verëerd achten met een brief van myne waarde hand. Ik, die ook zo taamlyk de taal der groote waereld ken, beantwoordde dit compliment, als een meisje, die begrypt, dat het niets dan een compliment zyn konde; het en vogue, ‘gy hebt zeer veel goedheid, Mevrouw,’ daar by voegende. Maar zie daar! nu heb ik de occasie, om my die eere te geeven; ik zal u eenen Brief van myne waarde hand bezorgen. Ja! nog meer; ik zal eene confidence, een waarlyk Vrouwen tête-a-téte, met u hebben. Gy zyt eene bekwaame Vrouw; gy kent de Waereld; gy naamt altoos belang in my: Wees my des nuttig! Ik zal duidelyk zyn. Lees het afschrift van eenen Brief, my gezonden. Lees ook het concept van myn antwoord, en meld my dan uwe gedagten daar over .... Nu onderstel ik, dat gy de bylage geleezen hebt, vóór gy deeze verder leest.

{==112==} {>>pagina-aanduiding<<}

Wel, wat zegt gy, Mevrouw? Gy kent echter de Waereld van haare slegtste zyde; maar gy staat verwonderd; niet zo? welk eene lompe kwaad aartigheid! wat zegt gy, indien ik dit concept antwoord gereed maakte, of ik ook de schryfster nog uitvond. Myne Lonne is een gaauwe geestige meid; zy kent veele haarer medezusteren aan het Toilet, en meent, dat zy de hand zeer wel kent; doch om daar zeker van te zyn, is zy thans bezig om, in haare Collectie van Brieven, naar eenige Brieven te zoeken van eene haarer geweezen Vriendinnen, die met haar uit dezelfde Provintie overkwam; en met wie zy wat gebrouilleerd schynt, over (dit in confidentie) een vryer, die Lonne, naar haar zeggen, door deeze Vriendin ontkaapt is. Actie genoeg, om wel te zoeken, Mevrouw.
Mag ik u bidden, waarde Mevrouw, schryf my uw antwoord, indien er ooit iets in my was, dat u behaagde!


Concept.

Mevrouw!

Zie hier myn antwoord op uwen Brief. Hoe vernedert het my, dat ik iets heb, 't welk u behaagt! Ach, ik ben ontroostbaar; want ik houde u voor

{==113==} {>>pagina-aanduiding<<}

zo zot als kwaadaartig. Ik hoop nog al, dat het myn schuld niet is. Anders!.. U behaagen! daar beef ik van. Wat is het echter, dat u in my behaagt? Terwyl gy dit nadenkt, zal ik u reden geeven, waarom ik u voor zo zot als kwaadaartig houde. Ik bewys uwe zotheid, Mevrouw, daar uit, dat gy eene Juffrouw Veldenaar poogt op te volgen! haar, die ik met myn geheel hart vuurig en eerbiedig bemin; aan wie ik nog zo jong een reeds taamlyk gevormd karakter te danken hebbe! Eene Juffrouw Veldenaar, die de hoogste achting van eene Mevrouw Helder waardiglyk geniet; die veel verstand, veele begaafdheden, en geene onzer Sexe eigene beuzelagtige gebreken bezit. Ik bewys uwe kwaadaartigheid daar uit, dat gy zo eene Vriendin by my poogt in verdenking te brengen. Laage, verachtelyke Vrouw! Ik zie uit myne eigen meerderheid op u, met dat medelyden en dien afkeer, die onze ziel grieven, als wy zien, hoe diep nyd en afgunst ons kunnen vernederen, beneden het peil onzer natuurlyke volkomenheid.
Nooit was ik zo wel voldaan over de trekken van myn gelaat, dan zedert ik uit uwen Brief verneem, dat zy zo spreekend de aandoeningen van myn hart uitdrukken, in eenen kring, waar in men, zelf om parade te maaken, eene Vriendin houdt. En hebt gy zeker ontdekt, dat myne Veldenaar niet van de onzen is? o Gy zyt zeer scherpziende. In 't voorby gaan: heeft uwe Kamenier hier ook eene schryf-
{==114==} {>>pagina-aanduiding<<}
fout gemaakt? Moest het ook zyn, niet van de uwen? Dit komt my zo voor. Heden, dan blikkert uw doorzicht nog al zo stroovuuragtig door.
Gy naamt veele moeite, om eene Juffrouw Veldenaar te zien. Had gy my toch geraadpleegd, ik zoude u gezegd hebben, dat Juffrouw Veldenaar vry ongeneegen is tot het maaken van nieuwe kennissen. En ook, Mevrouw, gy hebt noch oogen, om eene Juffrouw Veldenaar wel te zien, noch een hart, om haare waardy te gevoelen; gy kunt zelf over de beminlykheid haars persoons niet oordeelen: nu, dat is uw schuld niet. Het bywoord van schoone Helder komt hier vry gek. Ik beklaag u om de moeite, die gy naamt. Waarlyk, Mevrouw, Juffrouw Veldenaar is noch het geen gy geestig, noch het geen gy comicq zoud noemen. Zy onderscheidt zich nergens door, waar door Savantes, en ook wel eens naauwgezette jonge menschen zich onderscheiden; zy preekt nooit, en onthoudt zich altoos van puntspreuken. Wat is er des voor u aan te zien?
Nu moet ik eens uit eene andere grond - toon speelen. Ja, ik weet wel, dat ryke lieden, als zy zo gek zyn als gy, Mevrouw, (en dat is zo meest al de zaak!) zo onverdraaglyk trosch zyn, dat men hen ten minsten voor grandes d'Espagne zoude aanzien, indien men niet wist, dat de wapens, welke hunne koetzen oppronken, meest altoos van de uithangborden hunner Grootvaders genoomen waren, en dat het derde geslagt op een Weever, een Mof, of een

{==115==} {>>pagina-aanduiding<<}

Oost-Indisch Officiant uitloopt. Uwe aanmerkingen over de huislyke omstandigheden van myn Heer en Mevrouw Veldenaar zyn des nog al zo heel dol niet. Dat gy echter het denkbeeld van eene Juffrouw Veldenaar en van onze Suite te gelyk in uw hoofd kunt verbinden, overtuigt my, dat al de waarde van uw hoofd in uw kapzel bestaat. ‘Wy Dames van fatsoen en middelen.’ En in wat opzicht, ook genoomen, dat in den Burgerstaat familie, en fatsoen iets beteekenen, (waar aan niemand zal twyffelen,) is eene Juffrouw Veldenaar beneden ons? Wie heeft u gezegd, dat haare Ouders geene middelen hebben? Besluit gy het uit hunne zeldzaame verdiensten? ..
Uwe beleefde vraag, wat of ik toch met deeze vriendschap bedoel? zoude ik u gaarn beantwoorden, om u gerust te stellen; maar ik vrees, dat gy my niet verstaan zult. Weet gy, Mevrouw, zo iets van onze oorsprongelyke bestemming? Van zedelyke volkomenheid? Hebt gy, Mevrouw, ook eenige begrippen van zulke genoegens, die alleen in de overeenstemming van gevoelige deugdlievende harten te genieten zyn? Verstaat gy ook iets van waaren Godsdienst? Hebt gy ooit hooren spreeken van gezond oordeel? van ongemaakten ernst? van een geoeffend verstand? Dagt ik het niet! Daar hebt gy zelf geene oppervlakkige begrippen van! Ik kan my, ziet gy, Mevrouw, des niet van u doen verstaan. Uwe ongunstige berichten verwaardig ik niet eens aan te roeren. Was Mevrouw S*** ook uwe zegsvrouw? Raade ik

{==116==} {>>pagina-aanduiding<<}

het? Ik houde dit bericht voor koele afgunst en lompe gekkerny. - Myn compliment aan Mevrouw S***.
Myn smaak in het Buiten-leeven, (zeker gy zyt toch, buiten uwe gekheid, eene gaauwe Vrouw!) hebbe ik grootlyks te danken aan myne ommegang met Juffrouw Veldenaar. Hoor, Mevrouw, gy kunt u onmooglyk met meer voldoening voor u zelf in eene Loge, verzeld door uw gezelschap, bevinden, dan ik my met myne Vriendin hier bevind. Gy kunt niet zo zeer verlangen naar een Bal, waar op gy Reine zyt, dan ik naar dit geliefd geheel afgeleegen liggende Beekenhof. Thans heb ik dat geluk, en geniet alle de bekoorlykheden der vriendschap met myne Vriendin, die wel zo goed zyn wil, om, terwyl zy mynen geest verrykt met fraaije kundigheden, my geduurig te verbeteren, door myn hart los te maaken van al zulke voorwerpen, die niet waardig zyn, dat ik daar aan zoude gehecht weezen. Nu heb ik weder de gelukkige geleegenheid, om al die nietige denkbeelden weg te denken, welke ons in onze fraaije gezelschappen bykomen. Nu zit ik weder in die stille prieelen by den Bloemtuin; en als wy dat zo begrypen, praaten wy ook wel eens over eene fraaije plaats in Milton of Clarissa: zou het meer in uwen smaak vallen als wy Gris - Gris, of Uranie, commentarieerden? Dit zo in 't voorby gaan, Mevrouw. Dat verstandige lieden iets geks, iets lafs, iets kwalyk geplaatst

{==117==} {>>pagina-aanduiding<<}

vinden in myne vriendschap voor Juffrouw Veldenaar, is zo onmooglyk, als dat een braaf mensch u met goedkeuring kan beschouwen. Nog maal: Juffrouw Veldenaar is geene Savante; zy weet zeker meer dan wy beiden; mag zy dat niet, zonder belachen te worden? Zeer hartlyk excuseer ik my van uwe vriendschap aan te neemen; hoe gelyk wy in uiterlyke omstandigheden zyn. Wil ik u de reden zeggen? Ach! Juffrouw Veldenaar heeft het my onmooglyk gemaakt. Haar te kennen, zo als ik haar ken, en nog daaglyks meer leer kennen; waarlyk, al verachte ik u minder, nog kort daar niet aangedagt worden. Nu, Mevrouw, is er niets voor u ten beste dan myne verontwaardiging.
 
christina helder.
 
Hoe smaakt, Mevrouw, u dit Concept? Druk ik my wel klaar genoeg voor u uit? Verstaat gy my wel genoeg? Ik ben in verwagting van uw antwoord,
 
Uwe Dienaresse,
 
c. helder.




{==118==} {>>pagina-aanduiding<<}

Vyf- en twintigste brief. 

De Heer Willem Leevend aan den Heer Paulus Helder.


Waardste Helder!

Gy kunt u niet verbeelden, wat het my kost de uitnoodiging op Beekenhof niet aanteneemen. Maar ik moet; ik bemin uwe Zuster zo zeer, dat ik haar vlieden moet, om niet zinneloos te worden door de gedagten, dat zy voor den braaven Veldenaar niet onverschillig is. Zou ik het voor my zelf kunnen verantwoorden, indien ik my opzettelyk ongelukkig ging maaken? Dit bid ik u, maak een diep geheim van myne drift voor haar; dit eischt myne grootschheid; en die moet ik te vriend houden, of .... Myne Mama heeft my toegestaan met myn Vriend Jambres een reisje, staande de groote Vacantie, te doen. Schande is het, dat wy ons eigen Vaderland zo weinig kennen; dat onze jonge knaapen meer weeten te babbelen van Londen en Parys, dan van onze Buitenprovintien; die echter veel merkwaardigs opleeveren, immers voor zulken, die niet als woelzieke Petitmaitres herom vliegen, om te kunnen seggen, (waar of valsch dat doet er niet toe:) ‘Ik ben te Versailles geweest; ik heb den Ko-
{==119==} {>>pagina-aanduiding<<}
ning gezien; ik heb met Mevrouw Necker gesprooken. Voltaire was zeer vrolyk aan tafel. Rousseau heeft my Muziek verkogt. Mozes Mendelszoon heeft met my over zynen Phedon gesprooken. Lavater is een hupsch Man; hy heeft de liefste Vrouw, en de aartigste Kinderen, die men zien kan. Haller schreef in myn Album, en zo voorts;’ ofschoon zy niet verder dan Ryssel en Osnabrug gereisd hebben; en Lodewyk den Zestienden op geen vyftig voet zouden hebben durven naderen. Zeker, Pauwtje, wy hebben toch ellendige Gekjes in ons Land; 'k zwyg van dien beslissenden toon, waar op zy snappen over alle zulke onderwerpen, die zy, kwalyk genoeg, uit eene Encyclopedie, ter loops hebben geleezen; terwyl een paar douzyn onbereisde Vlasbaarden wel zeer deftig zitten te gaapen over de leugens deezer kundige Heeren.
Van het beminlyk Meisje meld ik niets. Ik ben thans in correspondentie met haare Vriendin. Het is, dunkt my, veel kiescher over haar te schryven aan haare Vriendin, dan aan een Vriend van my. Vaarwel!
 
Uw Vriend,
 
w. leevend.




{==120==} {>>pagina-aanduiding<<}

Zes- en- twintigste brief. 

Mejuffrouw Martha de Harde aan Mejuffrouw Alida Leevend.


Waarde nigt!

Het is hier zo heet, dat de kraaijen gaapen; en ik heb het met myn dikke lyf kwaad genoeg; anders zou ik al eens by u geweest zyn; want men ziet je weer niet. 't Is met jou hollen of stil staan; dan kom je alle daag, dan is 't of wy wild vreemd zyn; en je weet, ik kan zo alle daag niet uit myn drukke huishouwing loopen! 't is ook een heel eind, van Zeemansrust naar de Heeregragt, en het kleeden valt my regt zuur in deeze heete dagen; en ik zal nog al myn goed, zo benaauwd steek ik er in, moeten uitleggen; nu, dan kan jy met Betje van hier naast my helpen. Maar, kind, ik heb een eitje met u te schillen. Ik moet zeggen, dat myn Broers Vrouw heel geheim is. Onze Gerrit zyn Vrouw, jen Moeder, is goed en wel; maar zy zal denken, dat Zuster niet weet, zal Zuster niet klappen; nu, ik kan zo goed zwygen als de beste; al wat je my zegt, legt hier begraven. Al had Moeder een moord gedaan, ik zou het zwygen. Ik ben ook, God dank! niet nieuwsgierig naar eens andermans geheimen. Ik

{==121==} {>>pagina-aanduiding<<}

zeg altyd: die veel praat, liegt veel; en ook met zo een werkelyk huis, Nigt! Zie, meiden zyn meiden, en onze Freryk heeft wel een zwarten jongen noodig, om hem zyn prullen en tabaksgoed na te draagen. Hy gooit het maar neer, en denkt, myn Wyf is toch een regte Martha. Zo dat ik weinig tyd heb, om my met praatjes op te houden. En:

Terwyl het Schaapje bleet, verliest het een beetje. 
Terwyl 't Vrouwtje klappeit, verliest het een steekje. 


zo als myn oud Motje pleeg te zeggen. Ik zeg praaten en breiën. Ja, de Amsteldamsche waereld is wat veranderd in myn tyd! Zag de wyze Salomon ereis op, hy zou niet zeggen: dat er geen nieuws is onder de zonne. Wel, de Juffrouwen draagen Manlui hoeden op der hoofd. En ik zie my stom op al de nieuwe snofjes, die er weer uitkomen. Nu, het gaat er ons Land ook na! want de Engelschen neemen immers al weg, wat los en vast is. Ik lees druk in den Nieuws-Vertelder; 't is jammer, dat er zo veel Stadhuiswoorden in staan; ik begryp het zo alles niet. Maar ik merk wel, dat de boel in Europa vlak op zy zit. En onze Freryk zegt, dat wy aan laager wal gestuurd worden; en hy zou er wel zo eens een paar douzyn van die lelykerts wat balsemiek willen doen kielhaalen. Ja, ja! hy weet wel van 't Land,

{==122==} {>>pagina-aanduiding<<}

maar wil er nooit met my eens over spreeken. ‘Dat zyn geen Vrouwen zaaken,’ zeit hy dan. En dan denk ik, 't is ook waar. Ook schryft de krant zo veel leugens. Wel, Nigt, hebben zy daar onlangs my niet de dood op myn lyf gejaagd? toen zy vertelden, dat de Engelschen te Vlissingen alles kort en klein sloegen; ja dat de Vloot al heel aan den Uithoorn was. En denk, ik zat evenwel moêrziel alleen voor alle Engelsche baldaadigheid bloot; want myn Man is Sinjeur, zelden t'huis. Zo dat, ik weet niet, hoe het zit met ons Land; en Freryk zegt my zo niets.
Maar nu zulje weer uit de Nagtschuit komen; en zeggen: ‘Heden, wat voor een geheim!’ Hou je maar niet van de mallen! wel, dat is de druif in myn mond, zei de Smit, en hy verkogt een treeft. 't Is met jou ook zo. Denk je niet, dat ik weet, dat je geprittendeerd word? en zie daar, ik noem man en paard: van men Heer Ryzig; wel bekend, immers zyn Voorouders. Want zyn Grootmoeder Bregtje Gerrits (wist men toen van Mevrouw?) Bregtje Gerrits, of in de wandeling Bregtje Kostelyk, want het was er in huis of je zo by de klinkklaare ryke Benisten kwamt; zo kostelyk was het er. Nou, als de maan vol is, schynt zy overäl. Me dunkt, al ben ik maar jen Tante, en al heb ik zo veel verstand niet, als jen Moeder, als Mevrouw van Oldenburg, meen ik, zo had ik op dit stuk ook wel mogen geraad-
{==123==} {>>pagina-aanduiding<<}
pleegd worden. Het is my waaragtig ook niet eender, wie er zo al maar in de familie komt. Niet dat ik wat tegen den Jongman heb; ik heb lang in zyn Moeders buurt gewoond; maar hy hield zich wel. En al droeg ik geen sak, en al had ik een muts op myn hoofd, hy groette Buurvrouw altoos, of ik ook een Mevrouw was. Ik had dikwyls myn spikkel in hem. En hy schikt zich ook niet op als de Meisjes, drie treedjes op een tafelbord, daar myn kalf Mozes zo alle duivels om uit de hel kan vloeken, als hy een jong Karel zo ziet kwispelen, en op straat drillen. Maar toch, Aal, het is jen slag niet. Je weet, ik ben een slap - uit; en aan jou, Nigt, zeg ik het regt uit. Hy is veel te verstandig voor jou. Hy zou gaauw zien, dat jy een Huishoudster op schillen zyt. Nou, ik zeg Huishoudster tegen jou! zo gaan er altoos dertig in een douzyn; en dan is 't nog, hoe grooter hoop, hoe slimmer koop, zo als Jan Luiken in zyn Liefdevonken leert, meen ik, of het moest Kats weezen; nu, dat kan niet scheelen. Hy zou gaauw zien, dat hy bekogt was. Hy mogt wel een paardje - schytgeld op stal, en een koets op de stoep hebben. Neen, hy dient je als een vuist in jen oogen. Of Grootje Ryzig u ook agter de vodden zou zitten! Want het is een andre haaneveer als jen Moeder.
Ik ben er eens geweest om getuige van myn Werkmeid, die lange waar-gaaje, die u altyd het

{==124==} {>>pagina-aanduiding<<}

hek opendoet, weet je, met die morsmouwen, en die rooije stukjes op haar boezelaar; nu dat is al 't zelfde, van onze Griet, meen ik. Maar ik zag wel met een half oog, dat Grootje Ryzig een trant van een Vrouw is. En onze Griet zeit altyd, dat zy wel genoeg is; maar dat de meiden geen tyd hebben, om een haak aan een rok, of een onnozel Vader - Ons te bidden. Zy is van 's ogtends vroeg in volle order: het kapje gezet, de sak aan. Zy zei my, dat zy al in de sestig was; maar 't is nog een Vrouw als een sweep, en zy glimt tegen je aan. Zy breidde toen haar zeven - en - twintigste paar fyne koussen voor haar Zoon, en 't was kerjeus werk. Zy leest ook wel; nou, daar heb ik geen tyd toe; die er tyd toe heeft, is gelukkig. Zy leest alle morgen voor haar Zoon uit de Schrift, en ten agt uuren is de Koffy - tafel al van de vloer. Nu kunje eens denken, of Grootje Ryzig en jy den mast zullen opkrygen. Al klom je op de haan van den Westertoorn, nog zou je jou verdriet niet kunnen overzien, dat zal daar zyn, hot en haar. Zy zou jou ten tienen nog te bed leggen! zy zou jou dat uitvliegen verleeren! Ja, ja! leer jy my Grootje Ryzig niet kennen. Alida Nigt zou poot aan moeten, en de handen uit de handschoenen. Wil ik het u eens op een graauwpapiertje uittekenen? 's avonds voor Man linnen gereed leggen, en de keuken ordonneeren; want anders weeten de meiden ten elf

{==125==} {>>pagina-aanduiding<<}

uuren nog niet, wat er ten tweën zal gegeeten worden. En Brampje is het zo op zyn elf-en-dertigste gewoon. De overhemden en lubben, (of moet ik mansetten zeggen?) moeten nagezien, of er ook een steekje aan te doen is; en die een dag zyn aangeweest, vouwen, de kreuken uitwaazemen en in order leggen. Nigt zou ook niet te vies moeten zyn, om eens een maasje in een schoone zydenkous te leggen; of te gemaklyk, als er eens een halfjaars wasch over huis is, om een strop of servet te rekken, of een Engelsch hembd te plooijen. Nigt zou des winters om agt uuren aan het Ontbyt moeten zyn; want ik denk, dat gy daar zult inwoonen, en uit den Bybel hooren leezen. Nigt zou de meiden moeten binnen schellen, om het huiswerk te ordonneeren; terwyl Mama, om tog niet te verletten, nog een naadjen ombreidde; over de keuken, het uithaalen, en de stoffery moeten spreeken; alles na zien; op het tin en koper wazemen, om te zien of het schoon is; met de bloote vingers op stoelen en lysten stryken, om te zien of het wel schoon gevreven wordt. Nigt zou dan naar voor, dan naar agter, dan boven, dan beneden zyn moeten, dan in de provisiekelder, dan op de kleerzolder. Mama zou vraagen: staan er ook klieken te bederven? zyn de kasten wel zindlyk? zyn er ook te veel half afgebrande kaersen in de laaden? is het bier wel gekurkt? wordt er niet te roekeloos met het vuur geleeft?

{==126==} {>>pagina-aanduiding<<}

zyn er wel koolen? is de plaat, zyn de fournuisen wel glad? ligt het vleesch, en de boter wel onder de pekel? eet het volk wel roggenbrood by de spys? maaken de meiden haare bedden? ziet het er op de knegts - kamer ordentelyk uit? is er wel een goed poeierkleed voor myn Zoon? heeft hy wel schoone handdoeken? zyn er papiertjes op het secreet? is er water in de fonteintjes? enz. Nigt zou, als Mama eens familie - dag heeft, de tafel moeten ordonneeren, het godgansche dissert in order brengen; alles krygen en weg bergen; het zilver sorteeren, en nazien. Nigt zou alle Zondag des winters met Mama naar de Kerk moeten, om lessen voor de geheele week; des zomers met Mama naar Buiten moeten; of als zy by Man bleef, nagegaan worden door een styf ouwerwets burger Boekhouwer, die aan Grootje alles zou overbrieven.
Wel nu, Kind, hoe staat je dat al aan? Je zult Grootje Ryzig zo niet naar jen hand kunnen zetten als jen Mama. Hoor, Aal, ik at liever met haar, als dat ik met haar keef. Het is een Vrouw! 't is by haar: zwyg maar, en doe maar. En nu ben je nog in jen speeljaartje; nu zit de speulman nog op het dak, botertje tot den boom. Maar, maar! als je eens naar de Volewyk moet: (ja, 't zyn mooije bloemetjes als zy geplukt zyn; ik heb ook elfmaal met den Prins over de Maas, en met dat water by den Doctor geweest,) dan zul je

{==127==} {>>pagina-aanduiding<<}

jou wel zonder lachen kunnen houden. Als er eens wat jongs komt: help dan kyken. Ach, al woonde je met Bram in een eigen huis op de Buitenkant; niks! alle daag mans moer over de vloer. Je zult geen vinger in den as kunnen steeken, je zult geen strootje in tween kunnen byten, of haar neus moet er by zyn. Je zult geen hempje, geen kantje aan een onnozel nagtmutsje mogen zetten, of naaijen, dan met Mamas raadgeeving. Dan zul je dat niet mogen eeten, dan zulje dat niet mogen drinken; dan zal dit te heet, en dat te koud zyn voor Dogter. Het zal in geen boeken te beschryven zyn. Dan zal je het kind te veel, of dan te weinig geeven. Grootje zal alles bekyken; tot het wit broekje, dat het schaap aan heeft, zal beduffeld worden; en zo er eens een haakje, of een bandje aan los is, ô dan pas op: er worden oogen opgezet, en handen gevouwen over zulk een floddervos. Mama zal den kryg winnen, al zwygt zy. Jy zult Grootje Ryzig geen ooren aan naaijen, (ze het er zelf twee, hoewel zy wat doofachtig is,) gelyk gy my gôe klos doet. Die haar foppen wil, moet vroeg opstaan, en daar heeft myn Nigt een broêr aan verlooren. Zo dat, ik raad je die party af. Leer jy nog liefst wat huis houwen, voor jy om trouwen denkt. Leer jy eerst vroeg opstaan, en een steekje naaijen en te breijen; dat is wat nutter, dan dat malle beursjes knoopen, daar je lui al jen tyd mee vermorst.

{==128==} {>>pagina-aanduiding<<}

Jy bent nog veel te jong en te ydeltuitig, om een heilig houwlyk aan te gaan. Wagt jy, Kind, tot myn stuk vleesch mannen-deeg is. Je hebt immers, hoop ik, zulk een haast niet? Onze jongen het je in zyn hart en ziel lief; en ik dagt, dat jy hem ook heel wel zetten mogt. Als je hem bent opgeleid, zul je hem ook hebben; dat is by my maar paal vast. Je moet zo maar wat grappen voor hem maaken; je bent toch een snaak van een meid, en hy zal je wel antwoorden, al kykt hy zo wat juttig, en 't is een veugel als hy begint. Ik ben ook wat familie ziek. En het goed bleef dan onder ons. Gierig bennen wy niet; maar men sterft zo gerust, als men zo weet, dat je mooije kleertjes, die je zo zuinigjes bespaard hebt voor Paas pronk, niet na jen dood by Uitdraagers in kelders gestopt, of op sluizen en leuningen van bruggen by het 's Gravenlandsche Veer hangen te waaijen, en van onreine handen, ja van Smauwzen betast, en verfonkfooid worden. Wel, dat kon ik in myn kist niet uitstaan. Je zoud er ook geen zonde aandoen, al trouwde je met jen Neef; je lui bent immers niet te na in den bloede? Laat eens zien, ik moet dat evel eerst regt weeten. Myn Jongen is de Zeun van jen Moeders tweeden Mans halve Zuster. Is het zo niet, kind? want ik ben daanig tegen het trouwen van Neef en Nigt; en God de Heer geeft ook nooit zegen daar op; zo als jy wel begrypen kunt. Wel nou, Daa, dan ben je

{==129==} {>>pagina-aanduiding<<}

myn Dogter; en je weet, al bestraf ik je zo eens, jy hebt tog vier witte voeten by Tante Martha. Zie, als je zo wat met my op en neer gingt, zou ik je ligt eens een ding uit de hand neemen. Zie, ik mag graag dat jonge lui eens pret hebben, en eens naar de Slaatuintjes of naar Amstelveen kruijen. Want een jong mensch is geen paneel-deur; hy wil ook wel eens uit. Nou moet ik ereis wat met je overleggen. Wy wouwen ereis een Vriendenmaal geeven. Haal maar wat volk te hoop. Ryzig ook, en dat lieve Juffrouwtje Renard verzoek ik vooräl. Ach God! daar zal wel genoeg te eeten vallen. Ik zou Willem, als hy overkomt, ook wel verzoeken, maar om dat hy nu zo Sosiniaans is, kan dat niet; want ik moet Betje van hier naast en den Baas uit onze Gortery ook hebben. Waarom schrysje niet over zyn Geloof? komt dat met de vryery? Kom eens, dan zullen wy over de maaltyd spreeken. Jy moet my zo wat helpen. Groet Vader en Moeder.
 
Nagt Kind, van
 
Uwe Tante,
 
m. de harde.
 
P.S. Zwyg maar van deezen Brief.




{==130==} {>>pagina-aanduiding<<}

Zeven- en- twintigste brief. 

Mejuffrouw Alida Leevend aan Mejuffrouw Petronella Renard.


Lieve Pietje!

Al was, menschlyker wys gesprooken, uwe zedelyke bekeering zo verre opgehaald, dat gy nog voor den winter onder het dak zyn zoud; al waart gy zo vroom als Ruth, en zo wys als Salomons eigen Zuster; nog moet gy vliegend den inleggenden leezen, en tegen den dag des gastmaals uw Oom een goede dozis Opium inpraaten. Hy moet dien geheelen dag rusten, want gy moet met my daar naar toe. Zyt gy zo naauw gezet, dat gy hier iet tegen kunt inbrengen? Ryzig komt ook. Ik moest, dunkt my, Dominé en zyn Vrouw, met een paar van het klein gebroedzel, ook noodigen; (want ik regeer Tante geheel.) Op zulke schommel - partyen, daar ons hart niets mede te doen heeft, mag ik die misselyke vermengeling zo gaarn. Hoe meer de karakters en staaten verschillen, hoe beter. Betje van hier naast en gy; de baas uit de Gortery en ik; Ryzig en Kajanus; Dominé Heftig, met Tante; onze lieve Rammel met myne stille, zedige, minzaame Moeder; de scheele jongen, en onze Gerrit! ô gy moet komen.

{==131==} {>>pagina-aanduiding<<}

Wat zegt gy evenwel van zo een hamers wyf? wat is zy er oud agter! Lees den brief toch. Ik zal Bram echter maar neemen, denk ik; want met onzen Gerrit kan ik niet omgaan: het gaat weer erg agter uit. Ik kryg belet. Om den inleggenden zend ik deezen zo half af.
 
a. leevend.




{==132==} {>>pagina-aanduiding<<}

Agt- en- twintigste brief. 

Mevrouw Cornelia van Oldenburg aan Professor Godfried Maatig.


Hoog-eerwaardige heer!

Kunt gy het eene Moeder vergeeven, dat zy u met eenige regels lastig valt over eenen tederbeminden Zoon? In het vertrouwen dat Uw H. Ew. my dit gunstig toestaat, vraag ik u: Hoe maakt myn Zoon het op de Academie? Zyn de nadeelige geruchten, met opzicht tot zyne levenswys, en manier van denken, gegrond? Behandelt hy eene braave jonge Juffrouw onbetaamlyk? Is hy aan het spel verslaafd? Is hy een Breteur. Is de Heer Jambres een gevaarlyk Vriend voor hem? - Gy, myn Heer, zyt zelf Vader: meer zeg ik niet; want de droefheid, die my dit zoude veroorzaaken, laat zich niet beschryven. Het is hoogstnoodig, dat ik buiten zyn weeten daar naar het strengste onderzoek doe; want ik zal my daar naar reguleeren. De onzekerheid, waar in ik hieromtrent ben, is niet uittedrukken, noch hoe veel my die kost. Edelmoedig man, geef it de moeite, om my een voldoend en omstandig antwoord te geeven. Op uwe berich-
{==133==} {>>pagina-aanduiding<<}
ten zal ik afgaan. Myne verzekering van achting voor U H. Ew. en Mevrouw Maatig leg ik hier met de grootste oprechtheid af; en achte my verëerd met my te mogen noemen,
 
hoog-eerwaardige heer!
 
Uw H. Ew. Ootmoedige Dienares,
 
c. van oldenburg, gebooren burlet.




{==134==} {>>pagina-aanduiding<<}

Negen- en- twintigste brief. 

Professor Godfried Maatig aan Mevrouwe Cornelia van Oldenburg.


Mevrouwe!

Met yver neem ik de geleegenheid waar, om u myne zeer byzondere hoogachting te betuigen. Wees gerust, Mevrouw, uw Zoon leeft onberispelyk, en heeft geene slegte begrippen op het stuk van den Godsdienst; immers, indien ik hem eenigzins ken. Ik wenschte van harten, dat het geval met den Jonker nooit gebeurd ware. Deeze verzoeking was te sterk voor uws Zoons hooggestemd karakter. Hy is jong, grootsch, gevoelig; hy heeft de hoogste achting voor de waarde Juffrouw Roulin. Over beide worden veele zeer onbetaamlyke aanmerkingen gemaakt. Het groote gros der menschen is zelden van groote toegeeflykheid te beschuldigen, als het de zwakheden van anderen durft beöordeelen. Ik heb den Heer Roulin, onder beloften van geheimhouding, ondervraagd naar het huisselyk gedrag van uwen Zoon. Hy gaf my het alleruitmuntendste getuigenis in allen opzichte; hoewel hy bekende, dat de jonge lieden byzonder veel van elkander hielden; en dat uw Zoon aan zyn behagen in Juf-
{==135==} {>>pagina-aanduiding<<}
frouw Lotjes gezelschap zeer veel verpligt ware, dewyl dit hem veel t'huis deed blyven, indien hy niet onderweg wierd medegesleept door knaapen, die liefhebbers van het spel zyn; en met wie hy nog al taamlyk goede vrienden is. Hy studeert naarstig; zyn Vriend is onberispelyk, en in staat, om hem van veel nut te zyn in zyne Letteroefeningen.
Uw Zoon, Mevrouw, heeft groote en zeer onderscheidene begaafdheden; zyne naarstigheid is voorbeeldig; hy is des in de gunst zyner Leermeesters; dit maakt den nyd wakker, der zulken zelf, die daar geen prys op stellen voor sich zelf; en nog meer die van hun, welken geen kans zien om hem te evenaaren. Hy is niet spaarzaam, om zulke Studenten met versmaading te behandelen; dit verbetert de zaak niet. Hy is volkomen overtuigd van zyne meerderheid; en niet zeer voorkomende. Het schynt, dat hy alle zyne inneemendheid en beminlykheid alleen voor zyne byzondere Vrienden bewaart. Men beöordeelt hem dus zeer onderscheiden. De meesten noemen hem trotsch, eigenwys, eigenzinnig en ligt - geraakt; hy wil met niemand gemeenzaam omgaan. Zyne Vrienden zeggen, dat hy goedaartig, edelmoedig, inschikkelyk, en altoos in het zelfde humeur is tegen hen. Zyne benyders haaten hem; zyne Vrienden houden geene paalen in hunne geneegenheid. Zyne minderen pryzen zyne mildheid,

{==136==} {>>pagina-aanduiding<<}

zyne beleefdheid; zyne meerderen noemen hem den grootschen Amsteldammer. Alle deeze trekken van zyn karakter ontdek ik, of zelf, of door myne kinderen, die, zo ook myne Vrouw, altoos in hunnen schik zyn, als myn Heer Leevend ons bezoekt. Zyne groote bescheidenheid maakt echter, dat wy hem niet zeer dikwyls zien. Collega Heftig heeft my over uwen Zoon geschreeven. Om 's eerlyken Mans goed oogmerk, heb ik dien Brief beäntwoord: dit, Mevrouw, in vertrouwen. Gy zult, hoop ik, uit myn spoedig antwoord zien, hoe zeer ik my toeleg om u gerust te doen zyn; en ik verbinde my, om, zo veel in my zyn zal, uw Zoon in 't oog te houden: het is noodig, dat hy daar niets van vermoede. Zo hy giste, dat men hem verdagt hield, dat men hem observeerde, - maar gy, Mevrouw, kent uwen eergierigen Zoon. Met hoogachting teekene ik my,
 
mevrouwe!
 
Uw Wel Eds. Ootm. Dienaar,
 
g. maatig.




{==137==} {>>pagina-aanduiding<<}

Dertigste brief. 

Mevrouw Cornelia van Oldenburg aan Mevrouw Suzanna Helder.


Geliefde vriendin!

In lang heb ik u niet geschreeven: myne onpasselykheid was geene der minste beletzels. Nu neem ik de pen op, om my met u eenige oogenblikken te onderhouden. Heugt het u nog, myne Vriendin, hoe wy in onze jeugd wel druk correspondeerden? Nu nog vind ik eene aangenaame tydkorting, in uwe my altoos zo aangenaame Brieven te doorleezen; en ik zie wel eens, met een stillen glimlach, welke onnoozele, doch voor onschuldige harten dierbaare, geheimen wy elkander toen toebetrouwden: ik zie, dat onze zeer leevendige vuurige vriendschap verhoogd is tot eene ernstige bestendige geneegenheid, die ons nu nog zo waardig blyft. Het schynt met dat al, dat wy thans veel traager zyn; om veel te schryven, moeten wy nu veel te schryven hebben; dit was toen zo niet. De lust om elkander te schryven, bragt de stof in overvloed aan; nu, dat is niet anders.
Ik heb uwen raad gevolgd, en kennis gemaakt met myner Dogters Vriendin. Ik heb haar onrecht gedaan; zy is niet, die ik vermoedde: maar dit

{==138==} {>>pagina-aanduiding<<}

smart my zo zeer, dat ik haar alle mooglyke vergoeding doen wil, en ook reeds doe. Daatje heeft, door my veele Brieven te laaten leezen, haare Vriendin, schoon ten haaren koste, volkomen verdeedigd. Kunt gy u dien goeden, loggen, voor alles onverschilligen, zo altoos geregeerd wordende, ryken Renard verbeelden? Hy verloor zyne Vrouw in het Kinderbed van deeze Dogter, en toen was hy voor altoos bedorven. Hy, arme man, had geen verstand genoeg, om dit Meisje wel optevoeden; zy was zyne afgod, en hy kon nooit besluiten, om haar uit zyne oogen te laaten gaan. Hy leefde zo kwistig aanzienlyk, dat hy geen gezelschap was voor myn verstandigen Jan Leevend, die ook geen smaak vond in een leven du Ton. Wat kon er van zo een meisje toch komen? Ten gelukke stierf hy, en Juffrouw Renard woonde zedert by haaren Oom, haar Moeders Broeder, een oud vryer, die zeer ongemakkelyk en altoos bedlegerig is; maar waar over zy altoos met achting en liefde spreekt, en dien zy voorbeeldig oppast. Renard stierf geruïneerd, zo dat zyne Dogter zeer gelukkig is, dat zy zo eenen Oom heeft, en in zyne gunst is.
Myne Daatje geeft my weinig reden tot ongenoegen. Ik heb het heel wel met haar; maar veel verdriet over het geduurig krakeelen tusschen haar en mynen Man. Zy is vinnig, dartel, spotziek, en hy heerszuchtig, ongezellig en stuursch: niet

{==139==} {>>pagina-aanduiding<<}

omtrent my; immers niet dan by onaangenaame voorvallen.
De voornaame reden, waarom ik echter deeze schryf, is om u te zeggen, dat haar huwlyk met den braaven Heer Ryzig nu wel dra zal voortgaan. Ik durf my vleijen, dat myn aanstaande Schoonzoon u behaagen zal. Hy heeft veel verstand, veel deegelykheid, en is geheel een Hollander. Het zal aan haar staan, om gelukkig met hem te zyn; hy zal haar niet laf toegeeven in zulke dingen, die hy billyk afkeurt. Hy vrydt zonder complimenten; dit behaagt haar, schynt het, en voorspelt iets goeds. Nopens myn Zoon heb ik zeer goede berichten van een achtingwaardigen man, die hem kent. Verheug u des, myne Vriendin, met my. Groet myn Heer Helder en de jonge lieden, voor uwe hartlyk beminnende
 
Vriendin,
 
c. van oldenburg, gebooren burlet.




{==140==} {>>pagina-aanduiding<<}

Een- en- dertigste brief. 

Mevrouw Suzanna Helder aan Mevrouw Cornelia van Oldenburg.


Zeer waarde vriendin!

Geluk met uwe telkens toeneemende huisselyke rust. Een zo eenpaarig, minzaam karakter moest eene Man, die geene gebreken der onmaatigheid had, en u waarlyk lief heeft, verbeteren; dit kon niet uitblyven. Dat genoegen groeije telkens aan tot eene gelukkige volkomenheid. Zeer gegrond is uwe aanmerking over den aart onzer vriendschap. Naar maate onze inbeelding bekoelt, en ons hart aan meerder voorwerpen hecht, verminderen de sterke aandoeningen der vriendschap; doch zy zelf blyft: dit leert ons eene vleijende ondervinding, zo wel aan u als aan my. Als ik de verrukkingen der vriendschap, op het spreekend gelaat myner Dogter, wen zy haare Vriendin omhelst; als ik haar vertrouwen, als ik haar geduurig schryven beschouw; dan herinner ik my die jeugdige dagen, waar in gy en ik alle de zuivere geneegenheden onzer zielen in tedere Brieven uitstorten en met elkander genooten! Het aanstaande Huwlyk uwer Dogter worde door 's Hoogsten zegen begunstigd, en worde voor u een der

{==141==} {>>pagina-aanduiding<<}

beste bronnen van genoegen. Dat zal heel wel gaan. Myn Heer Ryzig beschouwt de zaak, dunkt my, uit het regte oogpunt. Als de jonge lieden zich, voor dat de Waereld hun verlaat, reeds beteren, bemin ik hun hartlyk. Groet haar met liefde voor my, en feliciteer haar ook voor onze Chrisje.
Myne Dogter kan niet onaangezogt blyven. Zy leeft in de waereld, ziet er wel uit, en zal eene goede party zyn. Maar zy heeft den Man nog niet gezien, dien zy genoeg in aanmerking neemt, om over hem ernstig te denken. Dit is zeer naar myn smaak. Onze ryke Meisjes trouwen maar veel te vroeg. Ik zoude myne Chrisje niet gaarn uithuwlyken, voor zy zo wel die bestendigheid van aart als die volwassenheid des persoons had, welke men nu maar te veel uit het oog verliest: ik ben er zeer tegen, dat de Moeder nog met haare kinderen opgroeit. Dit is verderfelyk voor beide; ook om physique redenen, hier niet te melden. Chrisje begrypt, dat het Huwlyk eene ernstige verbintenis zy, en zal niet heel maklyk van staat veranderen: zy wordt door ons niet bepaald. Zy zal den Man haarer verkiez ing hebben, indien zy hem zo wel met bedaardheid kan achten, als met eene jeugdige drift onderscheiden en beminnen.
Pauwtje is niet onverschillig voor Juffrouw Veldenaar. Zyn Vader en ik zouden dit Huwlyk met

{==142==} {>>pagina-aanduiding<<}

blydschap toestemmen; maar het karakter van dat waardige Meisje is veel te hoog gestemd, veel te verheeven aangelegd voor dat van myn goeden jongen. En ook zy wordt gepretendeerd door den Kolonel van Sytsama; een Man, die, indien Chrisje hem beminde, verdiende myn Schoonzoon te worden, in alle mogelyke opzichten.
Zoude ik dien goeden Renard niet gekend hebben? Wel, hy heeft op zyn wys nog eens zin aan my gehad; doch ik was nog zeer jong. Had hy zyne lieve Vrouw mogen behouden, hy zou wel te regt gekomen zyn! Hy was wit papier. Hy had geen karakter. 't Was een Orgel, dat juist die wyzen gaf, welke men op hem speelde. Hy moet schandelyk veel geld verkwist hebben; want hy was heel ryk. Hy volgde altoos de gekheid van de mode; hy wilde een Man van smaak zyn, en daar had de Natuur kragtig veel tegen gehad. Men zag, men koos voor hem, en hy hield veel te goeden tafel, om immer verleegen te zyn om gezelschap. Ik weet niet, welk eene groote somme hy eens voor een Kabinet, van Africaansche of Americaansche Kapellen, besteed heeft. Hy speelde, hy dronk niet; hy hield geene Maitressen; maar hy kende de waarde van het geld niet. Gy ziet, dat ik Phlip Renard wel gekend heb. Hy verkeerde veel te Rotterdam, by een zo genaamd Vriend, die hem gek en arm maakte. In de laatste jaaren schynt dit echter verminderd te

{==143==} {>>pagina-aanduiding<<}

zyn; wy hoorden niets van hem, dan dat hy met myn Heer Everard, een braaf Koopman alhier, in verschil was. Helder hield nog al van hem, om zyne goedaartigheid, maar gaf hem op; hy kon, schynt het, met zulk een laf beuzelaar niets aanvangen. Trouwens, het karakter van Constantyn Helder, en dat van Phlip Renard, waren onbestaanbaar met elkander. Zyne Vrouw had geene middelen; haar Broeder moet des door zyne Negotie progressen gedaan hebben: ik verheug my, dat hy zo wel denkt over het lieve Meisje. Vaarwel. Wy allen groeten u, en ik ben
 
Uwe liefhebbende Vriendin,
 
s. helder, gebooren van beek.




{==144==} {>>pagina-aanduiding<<}

Twee- en- dertigste brief. 

Mejuffrouw Alida Leevend aan Mejuffrouw Martha de Harde.


Lieve tante!

Is het nu al weer honderd? Nu, Tante mag dan mal met my zyn of niet, maar ik kan het toch rasch verkerven; 't is wonder, dat Oom niet weer met een staand zeil naar my toegekomen is, om my te bekyven. Het gaat een mensch niet in de kleeren zitten; en zo doende, zou Oom en gy wel al den moed uitblusschen.
Nu, ik zal echter myn pligt doen. Neemt Tante dat nu ook al weer kwalyk, dat ik van myne vryage met den Heer Ryzig niets gezegd heb? Heden! Tante, dat spyt my zeker. Myne Mama stemt zeer in dit Huwlyk; tusschen ons gezeid, zy houdt my voor haar tegenbeeld, geloofik, want zy leidt onzen Gerrit, voor zo veel zo een figuur te leiden is; en myn Man zal my dienen te leiden: zo denkt Mama. Ja, ik heb genoeg tegen zyn verstand gehad; zie, verstandige Mannen willen meest allen joolige Vrouwen hebben. Het gaat er mee als met de ryke lui: al dat zy niet in haar zak steeken, misgunnen zy aan andren: want geld stopt geen gierigheid. Maar ik moet

{==145==} {>>pagina-aanduiding<<}

evel zeggen, dat hy my toevalt, in spyt van zyn verstand. Hy zegt, dat eene verstandige Vrouw niet te verwerpen is, en zeer noodzaaklyk zyn kan. Is dat niet beleefd? Met Grootje Ryzig zal ik wel eens een aartigheidje hebben; maar alles zal goed afkomen, hoewel ik in haar verstand niet half zo veel zin heb, dan in dat van haaren Zoon. Maar wat zal ik doen? als Ryzig my is opgelegd, zal ik hem moeten hebben. Zo dat uw Zoon kan ik niet aanslaan; wy zyn en blyven Neef en Nigt, en ook een Huwlyk (zo als dit zyn zoude) uit liefde, is niet half zo goed als een uit reden. Hy zou my immers al laaten doen, wat ik in myn gekke kruin kreeg? Ik wil ook buiten dit uwe kleeren enz. gaarn hebben; ik zal ze in kisten opsluiten, dat zy zon noch maan zien, en zy zullen nooit op Sluizen en Bruggen hangen te waaijen; zo dat, leg uw hoofd maar gerust neer: ik zal dat wel bezorgen.
Het schynt toch dat ik geroepen ben, om knorrige aangehuwde Vaders en Moeders te verbeteren. Grootje zal onder de kuur, al was zy van Kams geslagt. Uw Broer en ik kunnen kyven, dat het rookt. Hy zet een keel open als een hooischuur; ik schreeuw er tegen aan; men zou somwylen denken, dat er een paar honderd Appelwyven aan den haal waren. Wy ontmoeten elkander in den gang; ik lach, hy gromt; nu, als men maar nut doet, niet waar, Tante? Ik vind, dat

{==146==} {>>pagina-aanduiding<<}

daar myn talent zo al meest ligt. Over de Maaltyd kom ik u zelf spreeken. Daar is wat veel aan vast. Hoor, wy zullen Dominé Heftig, en zyne Vrouw, ook verzoeken; zy weet altoos wat nieuws, en kan praaten, dat een mensch hooren en zien vergaat. Myn Broer is niet Sociniaansch; was dat zo, dan zou hy in de groote Vacantie zeker naar Polen en niet naar Duitschland willen; want in Polen mogen zy heel wel Sociniaandery bedryven. Oom zal wel weeten, waar Polen ergens legt. Ik heb het vreeslyk volhandig met myn vryery! Daar is Oom beneden: ik zal hem deezen geeven.
 
Uwe liefhebbende Nigt,
 
a. leevend.




{==147==} {>>pagina-aanduiding<<}

Drie- en- dertigste brief. 

Mejuffrouw Alida Leevend aan Mejuffrouw Petronella Renard.


Lieve Pietje!

Daar is Wim ons met zyn Vriend komen verrasschen; voor hy zyne zwaare reis gaat doen, komt hy nog eens te Amsteldam. Hy ziet wel, dat hy hier in den weg is, en zal wel ras verkassen. Ik kan myne oogen niet gelooven, zo is hy veranderd! geheel man, geheel volwassen! al het joolige, het lange magere is uit den jongen. De Leidsche lucht is goed, en zyn zittend leven maakt hem niet kwaadsappig. De klant, dien hy by zich heeft, smaakt my niet; Mama zegt zelf, dat hy zich onvoordeelig voordoet. Myn Oom gelooft, dat hy eene ziekte onder de leden, of een moord gepleegd heeft, en is des zeer op zyne hoede. Wim verhaalt ons wonderen van zyns Vriends verstand. Ik ontdek er niets van. Ryzig en Wim zyn taamlyk met elkander te vreden; alles is echter zeer beleefd.
Wel Piet, als alle Geleerden er zo beroerd uitzien, dan is het te begrypen, dat zy een spot en aanfluiting zyn voor dat geslagt, 't welk men Saletrekeltjes noemt. Myn Vader heeft my wel ver-
{==148==} {>>pagina-aanduiding<<}
haald, dat zulke Geleerden meest altoos zo propt vol kuuren en grillen als kundigheden steeken. ô Dat is ten minsten nog prettig, dan kunnen wy Meisjes nog eens braaf lachen; maar deeze styven Jorden weet noch te zitten, noch te staan; het is armzalig gezelschap. Diverteerde hy my nog maar met zyne ten onpas aangesleepte geleerdheid! Leeve, in dit stuk, Hansdondergoud! Die is nog voor een verleegen avond gebruikbaar. Weet gy nog van die Oratie, die ik hem deed voorleezen over het onëindige kleine? en dat wy, toen hy in zyn grootste drift was, allen de Kamer uitsloopen, en alleen zyne Zuster, Frauwlein Carolina-Amalia-Frederika-Wilhelmina, by hem lieten? Ja, die Töller is al een groote kwast; en dit is nog al iets anders dan een Gekskap. Maar nu wy toch van Töller spreeken: is het niet om zich slap te lachen, dat zo een Domkop zich ook al by de Ongeloovigen voegt? Toen ik hem nog noodig had by de reine maagd Clarisse, verhaalde hy my in diepen geheime, dat hy niks geloofde. Hy zeide, dat de stof, en de schepping, noch stof, noch schepping waren, en dat er van eeuwigheid... Sus! ik haspel het wat door malkander; nu, dat kan er geen kwaad aan, geloof ik, hy ging my zo voor.
Wel ik hoop, dat zulk een lieve jongen als Wim bewaard mag blyven voor de toevallen der Geleerde gekheid. Alle Meisjes zouden daar te veel by verliezen. o Het is met ons Wim voor, en Lee-
{==149==} {>>pagina-aanduiding<<}
vend na. Wy hebben niets dan heldere lucht en zonneschyn. Mama is, voor haar aandoenlyk hart, al te gelukkig. Nu, ik ben bly dat ik zo een aandoenlyk hart niet heb; my is 't wel, en meer niet. En ook, ik denk, dat ik met zo een hart het verst komen zal. Wim was allerliefst, zo lang hy hier was, en dat is nu zedert eergisteren middag. Een heele tyd, om zo lang vrede te houwen! Ik meende hem wat plaisier aan te doen, maar hy gaat weer rasch heen, en van Leiden op reis. Hy heeft gelyk: wat doet hy hier? Gisteren namiddag zyn wy, de scheele jongen en de Toverdoctor, (zo zal Jambres genoemd worden, en niet Jambres, ik heb de nyd op dien naam,) naar Zeemansrust gedaverd. Tante kende hem niet meer; en het was: ‘Nu kind, kleine boompjes worden groot; maar Neef, studeer je nu voor Dominé? Ik hoop dat gy hier wat digt by zult beroepen worden; dat zou dan zo zyn: Ouwe kennis koopje niet wat.’ Oom en ik houden hef altoos met malkander. Oom, zei ik, je hebt my gezegd, dat jy in geen spook gelooft, en dat jy wel eens een spook zien woud; daar kun je nu aankomen, ga maar eens met my naar de Comedie.
Hy. Spookt het daar dan?
Tante. Ja, onder de jonge lui, in de Loges en Balkons, (hieten die dingen zo niet?) daar kan het vel eens spooken, dat men uit de Bak roept: Hou jelui daar wat stil, in de Loges, een mensch

{==150==} {>>pagina-aanduiding<<}

kan hooren noch zien: zie, ik ben nog zo al eens mee geweest in myn tyd.
Ik. Neen, jy piert my altoos, Tante. Zo meen ik het niet: maar een eigenlyk Spook of Geest, die men zien en tasten kan. Toe, laaten wy er eens heen.
Hy. Wat zeg jy er van, Moeder?
Tante. Dat is goed. Ik ben nu wat door myne druktens van 't uithaalen. En ik zie heel graag danssen op de Comedie. De Tuinknegt moet maar een Loge bestellen.
En nu is Wim naar u toe, om te vraagen of gy mee wilt; anders zal ik u schryven hoe het ging; maar ik hoop, dat gy met ons gaan zult. Ryzig weet er niets van.
Wim blyft verbruid lang uit! Houd gy hem zo aan de praat?... Daar kwam Ryzig. Ik durf hem nooit te vergeefsch laaten komen. Gy weet zelf, dat hy naauwlyks zo inschikkelyk is als onze Gerrit tegen zyne Vrouw. Wat zal ik met zo een schepzel aanvangen? Hem laaten wandelen? o dat lydt myn kroon niet. Zy, die hem aan my niet gunnen, zullen zeggen, (al weeten zy beter,) dat hy my bedankt heeft. Juffrouw Snaps zal er byvoegen: ‘hoe kwam hem ook die party in zyn hoofd? zo kan hy ook alle daag.’ Juffrouw Steke ig: ‘en was zy nog mooi! maar, dat is zy ook niet.’ Dat is niet uitttestaan. Ik spreek nu nog geen woord van alle myne Töl-
{==151==} {>>pagina-aanduiding<<}
lers; die zullen myne vernedering voltooijen. Mama is geheel op zyne hand. Trouwens, hy maakt ook veel meer zyn hof by haar dan by my! Jammer, dat van Oldenburg hem voorgeweest is. Mama is geen zier te oud voor hem, en zeker veel mooijer Vrouwtje, dan ik, groote lange sprinkhaan, ooit worden zal...... Waarom tikt gy my op de vingeren? Is het niet wel, dat ik Mama alle recht doe? Hebt gy, uit Christelyke zorgvuldigheid om my te vernederen, dit voor eenige maanden zelf niet gezegd? En zoud gy Mama meer verheffen dan ik, haar eigen Dogter? Ja voor dat stichtelyk Episteltje heb ik u nog niet bestraft. Nu, ik schryf het op den kerfstok. Wim, want ik nam hem gister avond in den knypraad, meent, dat ik het niet in myne gedagten moet neemen, om hem aftedanken. Zie hier ons gesprek, op myne kamer, na dat wy gegeeten hadden; de Toverdoctor zat te leezen, of sliep, dat weet ik niet. Luister! gy komt er ook by te pas.
Ik. Ja, je ziet evel hoe hy is, nu reeds is.
Hy. Dan zul je er te eerder aan gewoon zyn, en je weet, Zusje, de gewoonte is de tweede natuur.
Ik. Ja, maar de natuur gaat boven de leer.
Hy. Ja maar, dan moet men van de nood een deugd maaken.
Ik. Dat is proverbe, voor proverbe; maar zeg, moet ik hem neemen?

{==152==} {>>pagina-aanduiding<<}

Hy. Moeten is dwang. Wie kan u, als gy niet wilt, dwingen?
Ik. Is dit een verwyt, of eene eenvoudige waarheid?
Hy. Hoe had gy 't liefst? [Ik gaf hem een klap op zyn schouder, om dat hy zo schalkagtig lachte.]
Ik. En dan, dat Grootje Ryzig! myn lieve Jongen.
Hy. Die moet gy er by neemen; want gy kunt Ryzig niet kwalyk duiden, dat zyne Moeder uwe kleinkinders kinderen nog wel kan leeren loopen?
Ik. Wat zegt gy daar! ach! [Ik hield my, of ik schrikte.]
Hy. Eene groote waarschynlykheid.
Ik. Dit is juist geen heele plaisierige waarschynlykheid.... Neen, ik doe het niet. Liever wil ik, als gy Dominé zyt, uw huis ophouden, al wierd gy op Urk beroepen. Heden, dan ben ik Dominées Zuster!
Hy. En ik wil u liever als Mevrouw Ryzig, dan als myne Huishoudster, een kusch geeven.
Ik. Lelykert! Denkje, dat ik je beffen niet helder genoeg zou styven, of je witte zakdoeken niet goed opdoen?
Hy. Ik denk althans, dat gy meer talenten hebt, om met een hupsch man zo taamlyk goed te leeven, dan om agter een Boeren Kerk huishoud-
{==153==} {>>pagina-aanduiding<<}
ster te zyn. Er zouden geen slegte Comedianten zyn, gaf men elk maar die rol, die hy hebben moet.
Ik. Dat loopt dan magtig uit myne gissing, Broertje.
Hy. Is dat myn schuld? In ernst, gy moet Ryzig toppen. Me dunkt, die man moet net in uwen trant zyn: hy vertelt u zeker niet veele complimenten.
Ik. Niet veele complimenten? Die stroeve jongen heeft my nog geen een eenige gezegd; hy zegt my niet eens: je vous aime; je vous trouve charmante! Hy spreekt van zyn gelukkigen dag niets tegen my.
Hy. [my invallende,] Ja, Ryzig is zeer voorzichtig. Hy zal mooglyk eerst willen zien, of hy dien dag zo noemen kan. En wat geeft gy er om, of gy er wel uitziet, als hy u maar lief heeft? Zo hy u niet wel zetten mogt, waarom neemt hy u dan? Er is geene reden toe; hy is zelf ryk.
Ik. Zie zo, ik kom by den Drommel ter Biegte.
Hy. Wat zegt Mama?
Ik. [hem naspreekende,] Wat zegt Mama? Dat weet jy wel, wat Mama zegt; kom maar zo niet uit de nagtschuit, jou olyke Vos!
Hy. En de lieve Pietje Renard?
Ik. En de lieve Pietje Renard zal Bram in dat geval voor haar zelf neemen. [is het zo niet, Pietje?]

{==154==} {>>pagina-aanduiding<<}

Hy. Ja, 't is een lief verstandig Meisje.
Ik. Ei, ei, en om die reden.....
Hy. [my invallende,] Zou zy hem zeker niet vergooijen; wilde ik zeggen.
Ik. Wel, erbarm gy u over dat lief verstandig Meisje; ik gun u toch wel wat heel goeds, Wim lief.
Hy. Gy zyt zeer gul, ik weet het.
Ik. Nu - 't is wel - ik zal - hem dan - maar - nee - men!
Hy. Nu - daar zult - gy - wel - aan - doen. [Weg ging hy; o die Wim is toch al wat men wil, maar hy is niet vrolyk; wat of er toch schuilt?]
Nog niet t'huis! zyt gy met hem door? Hoe zit het? Tot uw straf ga ik voortschryven: ook het discours met Bram, die hier voor Beurstyd aankwam. Ten vervolge dan!
Myn Heer van Oldenburg denkt zeker, dat men zynen vyand een gouden brug moet leggen; want hy heeft my een schoon present gegeeven. Het spyt my, want ik moet het aanneemen. Hy komt nog spoediger van my af, dan hy gehoopt had. Op Willem heeft hy den nyd. Nu, Mama is ook mal met hem; en dan kan onze Gerrit in geen goeden luim zyn.
Mama voegt nu, by haare predikatie over 't vroeg opstaan, nog eene Biddags-preek over de pligt der Vrouwelyke onderdaanigheid, die my nog minder

{==155==} {>>pagina-aanduiding<<}

voldoet: ja zo weinig als Dominé Heftigs Sermoen over het Gouden Kalf. 't Is waar, Mama is haar onderwerp geheel magtig, en zy spreekt altoos zo betoovrend....
Neem jy den heelen Bram Ryzig, zo als hy reilt en zeilt. Denkt hy dan, dat ik stapel gek ben? Hoe vaart, Mevrouw? mogt ik zo zeggen; ik weet niet veel met hem te praaten: het was des by gebrek van discours.
Hy. Zeer wel, zy verlangt al, om Buiten eens wat meer gezelschap te hebben. Ik moet veel in de Stad zyn; nu, ik heb haar beloofd, dat zy dit haast hebben zal....
Ik. Verwagt gy Logeer - gasten?
Hy. Daar ik van weet niet; maar ik hoop, dat myne aanstaande Vrouw met genoegen by haare Schoonmoeder zal inwoonen; dit vleit de oude Vrouw kragtig, zy is zeer blyde met die verkiezing.
Ik. Met die verkiezing?
Hy. Ja, als gy moeds genoeg hebt, om eenen man te neemen, die u nooit vleit, maar hartlyk lief heeft, dan zult gy dit ook wel verkiezent ô Alles zal wel gaan, Daatje; myne Mama heeft veel zin aan u. [Ik was zo kapot, dat ik zweeg.]
Mama. Komt Mevrouw Ryzig haast in de Stad, myn Heer?
Hy. Mevrouw, zy zal te eerder komen, om

{==156==} {>>pagina-aanduiding<<}

eenige schikkingen te maaken; want ik verlang zeer, om getrouwd te zyn. [Hy kuschte my en ging naar de Beurs.]
Zo dat, ik heb dan niets te gaan doen dan boete voor alle de ydelheden myns jeugdigen levens. Ik beken, er is wat af te doen! Nu, daar is kans toe. Een grillig man, dien ik zelf aan u niet gun, eene eigenzinnige bemoeialagtige Schoonmoeder; en daar in huis! ô hée!... En aan wie zal ik, arme penitente, myn nood klaagen? Aan Mama? Zyt gy wel wys? Aan Wim? Nog erger. Aan u? Gy houd immers altoos Ryzigs kant. Aan myne Tante? Daar moet ik maar om komen! Je weet, hoe zy my dit Partytje afraadt. Aan onze Rammel? Dan laat ik myn Lyden nog liever drukken, onder den titel van:
‘Klagten eener Boetdoende jonge Vrouw - hoe dat zy - door haar Man! - en Schoonmoeder! - getempteerd en geplaagd is; geef ik om een Oortje. Stem: Allemaal Lari.
Alle jonge Vrouwen hebben doorgaans zo een stuk van eene Confidente, aan wie zy al haare droefheden en wederwaardigheden kunnen vertellen. En dan is het: ‘Ja, myn lieve mensch, zo doet hy met my, en zo behandelt hy my. En zo is het oud wyf; en hy heult met haar. Ik doe niets naar zyn zin; en ik heb geene vryheid, om een leevendig mensch te zien; en denk, ik ben evenwel heel anders gewoon. En hy wist

{==157==} {>>pagina-aanduiding<<}

my alles zo mooi voor te doen; en ik dagt, kom, ik zal hem maar neemen, hy is nog al wel. Kom nu eens!’ Ach, weet ik het niet, zo doen die jonge Pimpeltjes van Vrouwtjes; als zy met Man eens een knorpartytje, of met Mama eens een haspelingje hebben. Nog een woordje van onze Vriendin Rammel; die is zeer uit haar humeur, om dat ik haar dit oud Nieuws nooit verteld heb. ‘Maar zy wist het even zo rasch als iemand in heel Amsteldam; want haar Lysje had het van de styfster van Mevrouw Ryzig gehoord; en die had het van den koetzier; en die had het van de keukenmeid; en de keumeid had het van de derde meid; zo kwam zy er zo direct agter.’ Ik liet haar maar wat uitwaazemen. Ik wist niet beter te doen: Als ook dan deezen langen Brief te sluiten, want Willem komt daar zo by my, en zegt, dat uw Oom zo erg is, dat gy het niet durft wagen, om uit te gaan. Het Partytje aangaande, in een volgenden. Arme lieve Pietje, dat is wel een aakelige tydkorting voor u, zo weeken aan een voor een ziek oud mans bed te zitten. Gy zyt lief, hoor, en ik hou veel van u.
 
a. leevend.




{==158==} {>>pagina-aanduiding<<}

Vier- en- dertigste brief. 

Mejuffrouw Petronella Renard aan Mejuffrouw Alida Leevend.


Waarde vriendin!

‘Wat of gy met zo een schepzel aan zult vangen’? Trouw het schepzel, zo rasch het u maar wat mooglyk zy. Anders kan ik u in dit duister geval niet raaden. Om u wat spoed te doen maaken, want ik weet nog niet, of gy er wel iets van voorhebt, zal ik u het volgende melden. Al had gy in eene Alcove zitten luisteren, gy zoud niet beter gegist hebben naar de gesprekken, u en Ryzig aangaande. Ik zie nu en dan zo eens eenige onzer Gezelschap - vriendinnen. Ziet, die weet ik: ‘dat Ryzig niet veel haast maakt om u te trouwen.’; en een half honderd jongens, die gy gefopt hebt, kraaijen er zo wat ergelyke toonen door heen. Töller en Wilke hebben reeds, om een tractement, gewed tegen Jacobi: ‘dat er niets van worden zal.’ De eerste wendt voor, dat gy hem te wel kent, om immer te trouwen dan met hem; de andre, min Judas dan de Mof, voegt er by: ‘dat Ryzig uw slag niet is.’ Onze waarde Saletvriendinnen, terwyl zy haar neus optrekken voor Ryzig, spyt het

{==159==} {>>pagina-aanduiding<<}

echter, dat zy hem niet krygen; gunnen zich den tyd niet om te speelen, zo druk hebben zy het over u. Haast u, rep u, en trouw toch, hoe eer hoe liever.
Het is wel meer gebeurd, dat Wim en ik de zaaken niet onëens waren, vooräl, als gy met hem verschilde. Ik voorzie wel, dat gy my nu weer braaf plaagen zult op zyn sujet: wees gerust, al was er geen Lotje Roulin in de waereld, nog zoude ik geen voorwerp zyner erbarming willen worden. Verstaat gy dat, Vriendin? Ik heb Wim magtig lief, maar niet met eenig uitzicht op zyn persoon. Ik heb ook op nieuw aanzoek gekreegen van iemand, die schynt te begrypen, dat ik, ook voor myns Ooms dood, geene slegte party ben. Ik zal niets doen, buiten kennis en toestemming van mynen Oom.
Zyt gy niet heel nieuwsgierig, om te weeten wie dit zyn mag? Nu, gy zult het ook nog wel eens hooren. Eerst moet ik echter met Mevrouw, uwe Moeder, raadpleegen; zo lang blyft zyn naam een geheim voor u. Onze Vriendin Heftig kan u niet op het spoor helpen, want ‘haar Lysje kent noch de Styfster, noch de Koetzier der familie.’ Doe des geen vergeefschen arbeid; prepareer u liever, om zelfs te trouwen; dit is wel eens zo goed.
Uw gesprek met Wim, en ook zyne conversatie met my, toont, dat hy al zyn vernuft niet

{==160==} {>>pagina-aanduiding<<}

heeft weg gestudeerd. Hy verbergt met dit alles iets, wat weet ik niet, indien het Juffrouw Roulin niet aangaat. Weet Mevrouw nog niets van dat praatje? maar zo is 't: zy, die 't meest belang by iets hebben, hooren het doorgaans te laat.
Wat is er toch weer over zyne dwaalende begrippen? Gy spreekt nooit eens ernstig; dat is toch verdrietig, Daatje! Er wordt van een Vaers gesprooken, dat Willem zoude gemaakt hebben; en Dominé is er zeer over geërgerd. Ik kan er niet regt agter komen. Dit is zeker, dat het zyn hand is, en men verhaalt, dat hy het aan my gegeeven heeft. Ik zal Dominé uithooren; hy heeft nog zo een oud eigen op my; want ik leerde by hem myne Belydenis, en hy meent het wél; 't spyt my, dat hy meent, dat ik dat Vaers van Willem uit myne handen zou gegeeven hebben: ik weet er niets van. Zedert ik zelf zo wat begin te denken by het geen ik lees, dunkt my, is de man zo onfeilbaar niet meer, als ik geloofd heb.
De Brief uwer Tante over uw Huwlyk is een Orgineel stukje. De Vrouw houdt veel van 't waare. Verbruid, Daatje, wat krygen wy daar zaakelyk wat in! Mevrouw Ryzig is eene oude, deftige, puntige, styfburgerlyke Dame: ik geloof nedrig met Tante: ‘dat Grootje Ryzig u schoon agter de vodden zal zitten.’ Wim heeft gelyk: Ryzig moet net in uw trant zyn. Alle liefkoozingen

{==161==} {>>pagina-aanduiding<<}

zyn immers mal? Dit is uw regel; hou u daar aan, hy zal u veel nuts bezorgen met uwen aanstaanden man. ô Gy hebt alle mooglyke uitzichten, om op uwe wys wel getrouwd te zyn. Uw man, een regt koopman, die naauwlyks den tyd heeft om te eeten, en nooit zo niet eens naar de Kerk met u uitkan; die niets meer dan ouwerwetze pligten van eene Vrouw vergt; die u een huis vol kinderen, en de noodige middelen, om die wel op te voeden, zal bezorgen; die nu en dan eens helder met u zal kyven, (als gy 't verdient,) en u in zyn eerlyk Vaderlandsch hart evenwel liefhebben; die boos op zich zelf zal worden, om dat gy hem, als hy stemmig kyken wil, hartlyk doet lachen; en die, om dat gy de Moeder zyner Kinderen, veel meer dan, om dat gy zyne Vrouw zyt, veel in het beste licht zal plaatzen.
Zie, zo zal Brampje met u omgaan. Gy zult intusschen alles te werk stellen, om zyne zwakke zyde uit te vinden, en die ten uwen voordeele te overmeesteren. Gy zult echter uwe Opvoeding te wel in 't oog houden, om uw man niet met alle beleefdheid te behandelen, ook dan als gy hem naar Joost wenscht; uwe achting zal hem meer bevallen, dan uwe liefde; ô wat zult gy in uw trant gelukkig zyn!
Thans heb ik geen tyd, om Mevrouw te schryven; zo rasch ik kan, zal ik my die eere geeven.

{==162==} {>>pagina-aanduiding<<}

Wim zal u wel zeggen, dat ik niet van de Party zyn kan, hoe gaarn ik ook een spook zage. Ik hoor van uw Broêr, dat men Hamlet speelen zal; dat stuk ken ik niet. Altoos uwe
 
Welmeenende
 
p. renard.




{==163==} {>>pagina-aanduiding<<}

Vyf- en- dertigste brief. 

De Heer Willem Leevend aan Mejuffrouw Adriana Belcour.


Waardste juffrouw Belcour!

Nogmaal bedank ik u voor alles! Ik heb, volgens onze afspraak, aan Lotje niet gezegd, dat ik een dag by u heb doorgebragt. Jambres spreekt haar nooit; ik behoefde het hem des niet te verbieden; dit mogt aandagt opwekken. Zy was zeer te vreden over myne te rug komst, en dagt, dat dit uitstapje naar Amsteldam my goed gedaan had. ‘Evenwel zo kort voor de groote Vacantie!’ Ik zag, dat zy dit dagt; zy zeide er echter niets van; en ik had, weet gy, myne reden, om haar, door een afzyn van agt dagen, voor te bereiden voor een, dat veel meer weeken zoude duuren. Herinner u ons gesprek; alles zal voor u duidelyk zyn. Nu zal ik zo omstandig zyn als gy begeert; ik zal u niet alleen schryven wat, maar, is 't my doenlyk, hoe uwe Vriendin alles zegt. Myn brief zal des, dit voorzie ik, zeer uitgebreid worden.
Onze Conversatie was zedert eenigen tyd wat al te styf en gedwongen, voor jonge lieden, die huisselyk met elkander omgaan. Het viel my

{==164==} {>>pagina-aanduiding<<}

moeilyk, zo wel om er my aan te houden, als om het te veranderen. By myne t'huiskomst scheen dat wat veranderd: ik bediende my van die geleegenheid, dewyl ik eens gemeenzaam met haar moest praaten. Op eenen nadenmiddag thee drinkende, vroeg Roulin my, of ik in de aanstaande Vacantie overbleef; de Studenten, zeide hy, vertrekken zo al nu en dan. [Zy luisterde zeer aandagtig; maar hield haare oogen op haar werk.]
Ik. Neen, myn Heer, ik meen een reisje te doen met den Heer Jambres; en heb by myne Mama afscheid weezen neemen.
Hy. Gy hebt gelyk; evenwel het spyt my, dat gy vertrekt: wy zullen uw gezelschap zeer missen.
Ik. Gy zyt zeer vriendlyk, myn goede Roulin. Het is my aangenaam van u te hooren, dat ik hier niet verveel. [Zy zuchte zeer stil, maar ik hoorde het echter.]
Hy. Verveel! zeker, myn Heer, het spyt my, dat gy gaat. Maar gy doet wel; en ook gy hebt aan ons gezelschap niet veel. Uwe goede Vrienden zullen ook al verlangen, om u eens te zien.
Ik. Dat is voor goede Vrienden niet oneigen. [Lotje zat in gedagten; haare hand bleef op haar werk liggen.]
Hy. Blyft gy de geheele Vacantie uit, of mogen wy u vroeger te rug wagten? [Lotje sloeg haare oogen op; ik kon niet antwoorden zo als ik voornam.]

{==165==} {>>pagina-aanduiding<<}

Ik. Dat is nog onzeker. Gy begrypt wel, dat ik ook zeer zal verlangen, om weder hier te zyn. [Er viel een traantje op het linnen. Lotje zat zó, dat hy haar niet konde waarneemen, al had hy dit oogmerk, maar dit is zo niet, ook gehad.]
Hy. Hoort gy niets van Van Goudenstein? zyn goed is hier nog.
Ik. Ja, ik hoor wel zo iets van hem: maar hy verdient niet, dat wy van hem spreeken.
Hy. Professor Maatig heeft my naar u gevraagd; ik geloof, dat hy u gaarn eens zoude spreeken. Hy sprak, van u eenige Brieven aan zyne familie mede te geeven. Wat is die Professor een uitmuntend vriendlyk Man!
Ik. Ongetwyfeld! goed, ik zal eens by hem aangaan: de commissien van zo een Man verëeren my ten uitersten.
Roulin ging aan zyne bezigheden; ik bleef zitten: wy waren in het zomer-vertrek, 't welk door Lotje, nu er zulk een fraai Bloemtuintje voor ligt, veel gebruikt wordt; en ook het is hier zo Buitenagtig, met de zwaare boomen, die by onze Buuren groeijen. Ik voorzag weder eene diepe stilte; die wilde ik voorkomen. ‘Zyt gy niet wel, lieve Juffrouw Roulin? Gy ziet wat bleek. Laat ik u nog een kopje inschenken.’ Ik deed het, zy zuchtte, en glimlachte by zich zelf. Het kopje neerzettende, zag zy my schichtig aan. Ik

{==166==} {>>pagina-aanduiding<<}

kon het niet langer uitharden, vatte haare hand, en hield die tusschen de mynen.
Ik. Wat scheelt er aan? zyt gy niet wel, myn Lotje lief?
Zy. Dat kan ik niet zeggen; maar gy weet, ik ben nooit heel leevendig: gy hebt aan zulk eenzelvig stil gezelschap niet veel; ô dat kan ik zo begrypen! [Zy liet my haare hand, toen zy merkte, dat ik die liefst houden wilde.]
Ik. Gy verongelykt my, myne Beste; ik heb zeer veel aan uw gezelschap, 't is my leed, dat gy myn smaak zo weinig kent. [Zy zag my oplettender dan doorgaans aan.]
Zy. Wanneer vertrekt gy?
Ik. Woensdag, Lotje lief.
Zy. Gaat gy over Amsteldam .... vraag ik ook onbescheiden?
Ik. Onbescheiden! kan Juffrouw Roulin immer onbescheiden zyn? Gy doet my wel veel eer. [Ik kuschte haare hand: dat moest ik mooglyk niet gedaan hebben; maar was dit ook een woord, Juffrouw Belcour?]
Zy. Wel veel eer! [Dit zeide zy op eenen toon, die my byna deed vergeeten, wat ik u beloofd had; dat ik alleen haar Vriend was; dat ik eene andere beminde.]
Ik. Neen: myn reisje legt door onze Provintien; de Heer Jambres gaat met my; wat heb ik aan een knegt?

{==167==} {>>pagina-aanduiding<<}

Zy. Zo! ja, men weet niet, wat ons kan overkomen, en hy is u een goed Vriend. Gaat gy niet naar Professor?
Ik. Had gy liefst, dat ik er nu terstond heen ging? [Zy bloosde.] Dan ga ik; [Zy drukte my, dagt my, de hand, maar zweeg.] Het zal echter zo een haast niet hebben.
Zy. [wat blymoediger.] Sprak myn Broeder niet van Brieven, die gy zoud mede neemen voor Professors familie; heeft hy in Holland familie? dat wist ik niet.
Ik. Neen, ten minsten geene naastbestaande; [Zy wilde iets vraagen, zweeg; ik durfde niet reppen van Duitschland.] Hebt gy in lang niets van uwe Vriendin gehoord?
Zy. Ja, en ik heb haar ook geschreeven. ô Het is zulk een waardig mensch! Wie heb ik ook buiten haar? [Zy was zo sterk aangedaan, dat haar hoofd op mynen schouder zeeg. Zy snikte. Ik beefde; ik kuschte haare wang, noemde haar myn Engel; dat kon ik niet helpen; al waart gy nog zo misnoegd. Zy herstelde zich spoedig; ik zag, dat het haar bedroefde, zich zo verre geüit te hebben; zy ging voort.] Ja, ik ben een zwak Meisje; maar deeze Vriendin verdient ook myne achting. Wat was ik, zo ik haare vriendschap verloor? Ik heb, buiten deeze Vriendin, niemand voor myn hart. [Dit ging te ver. Ach, zeide ik, en dat zeer ernstig, is Willem dan niets voor u?

{==168==} {>>pagina-aanduiding<<}

Heb ik die gunst verbeurd?] Willem is myn Vriend; maar Willem gaat heen; hy heeft nog elders Vrienden; wat is er op te zeggen? [Zy zweeg weder.]
Ik. Lotje lief, Willem mag u immers zyne Vriendin noemen? Gy zyt immers niet misnoegd op hem? [Zy zweeg een tyd lang.]
Zy. Zult gy niet eens aan Roulin schryven; hy houdt zo veel van u, als voor hem mooglyk zy; dat merkte gy daar zo even immers nog duidelyk. [Ik wist niet wat te antwoorden; op myne hand, waar in ik nog de haare hield, lag ik myn wang voor over op de tafel; ik gloeide.] Wat zal hy in zyn schik zyn met een Brief van u!
Ik. Lotje, myn lieve Lotje, zoud gy het kwalyk neemen, als ik aan u schreef? [Ik moet haar toen zeer minzaam hebben aangezien, want zy ontwikkelde haare hand uit de myne, en hield die met ontroering eenige oogenblikken voor myne oogen; gy moet alles weeten.]
Zy. Kwalyk neemen? ..... Aan my schryven? .... Welk een inval is dit? Als gy het zo verkiest, goed! maar gy zult wel andre bezigheden hebben, dan dat gy veel zult kunnen schryven, denk ik.
Ik. Is die inval zo vreemd? Wel, heele lieve, praat ik dan niet veel liever met u dan met uw Broeder? Is gemeenzaam schryven iets anders dan praaten?

{==169==} {>>pagina-aanduiding<<}

Zy. Heb ik u niet hooren zeggen, dat uw Vriend Helder thans Buiten is op Beekenhof; [wat onthouwt zy alles!] Gy gaat zeker by hem? Gy zult daar zeker lieve Vrienden hebben. [Ik wierd, tegen myn wil aan, zeer rood: zy zeide er echter niets van.]
Ik. Ja, Lotje lief, ik ben daar verzogt; ik heb bedankt; het is beter, dat ik dit reisje doe; ik ga er echter in het doorpasseeren eens aan.
Zy. Heeft myn Heer Helder (dat ik dit eens zo vraag,) Zusters of Broeders?
Ik. Ja, hy heeft eene Zuster.
Zy. Is zy nog jong?
Ik. Van onze jaaren.
Zy. En nog ongehuwd?
Ik. Ja, maar zy is te schoon, en eene te aanzienlyke party, om niet veel aanzoek te hebben.
Zy. Is zy schoon?
Ik. Men houdt haar voor de Beauté van ons land.
Zy. Men vindt weinig schoone Vrouwen. Hebt gy geene Profils van uwe byzondere Vrienden? ô Die uitvinding behaagt my zo. [Om daar quasi geen geheim van te maaken, haalde ik myn portefeuille uit myn zak, en liet haar het profil van Juffrouw Helder zien. Zy nam het in haare hand, ik zag haar hart geweldig kloppen. Zy bezag het zeer lang en zeer aandagtig.]
Zy. Dat noem ik ook schoon! welk een edelen

{==170==} {>>pagina-aanduiding<<}

omtrek! jammer, dat men de oogen mist. [Ik bloosde; zy zweeg.] Eene der meiden kwam over de plaats naar ons toe; zy had eenige bezigheid, scheen het. Zy stond op, gaf my het profil; ik leide het, met een stukje zyden lint, dat er by behoort, weer in het binnenste afschutzel: dit zag zy; zy hoeste een diepen zucht geheel weg, en ging met het Meisje in huis. Ik was niet geschikt, om by Professor te gaan. Myn hoofd en hart waren even vol. Ik wagtte nog wat, of zy te rug kwame; vergeefsch. Ik trok myn rok uit, en ging naar myne gewoonte in den Bloemtuin bezigheid zoeken. Geduurig sloeg ik myne oogen naar de gangdeur, in hoop dat zy komen zoude; haar naaiwerk was blyven leggen. Vergeefsch: zy kwam niet. Wat viel my dat moeilyk! haare vriendschap is myn hart zo dierbaar, dat, zo ik niet elders beminde, ik niet zou ademen dan voor dit bekoorlyk Meisje. Eindlyk maakte ik een zeer fraaije bouquet; en ziende dat zy niet weer kwam, het wierd nu al avond, ging ik in de eetkamer. Zy zat met een boek voor haar. Ik geloof niet, dat zy las; maar! ach ik zag duidelyk, dat zy geweend had. Ik durfde niets vraagen; ô dit Meisje is zo kiesch; gy kent haar!
Ik. Ik heb hier zeer fraaije bloemen in dit bouquetje.
Zy. ô Zeer fraaije bloemen! [Zy nam het niet aan.]

{==171==} {>>pagina-aanduiding<<}

Ik. Wilt gy het bouquetje niet hebben, Lotje lief?
Zy. Is het dan voor my? [vroeg zy, zeer verwonderd.]
Ik. Wel, voor wie toch anders? Is het geheele Bloemstuk niet voor myne Vriendin aangelegd; voor wie anders? [Ik plaatste het vervolgens tusschen de strik, die voor haaren boezem vast was, en drukte eenige zedige kuschjes op haar zagte wangetje: zy was onthutst; van vergenoegen, of van droefheid? ik durf niets bepaalen.]
Des avonds onder het eeten, was Lotje zo als zy altoos is, stil, doch minzaam. Ik ging ten eersten naar myne kamer, om u alles, zo als het my nu in 't geheugen ligt, te schryven. Gy zult zo zeer naar deezen verlangen, dat ik hem afzend, en een tweeden zal beginnen, die u, het geen nog zal voorvallen voor myn vertrek, zal berigten. Zyt gy taamlyk met my voldaan? ô Wist ik dit! Indien gy my beöordeelt, vergeet dan niet, dat ik twintig jaar, en het Meisje Lotje Roulin is; dat ik geheel vriendschap voor haar ben, en myn hart allergevoeligst is. Ik ben
 
Uw oprechte Hoogächter,
 
w. leevend.




{==172==} {>>pagina-aanduiding<<}

Zes- en- dertigste brief. 

Mejuffrouw Alida Leevend aan Mejuffrouw Petronella Renard.


Mejuffrouw de profetesse!

Ik bemoei my zo weinig met myne vryery, en Ryzig is daar zo wel mee te vreden, dat ik nog druk aan u kan schryven. Voor ik u de Comedie-party mededeel; of, (want gy zyt zo criticq, of gy ook geleerde Boekzaalen en Letteroefeningen hielpt schryven,) het verhaal daar van mededeel, zal ik eens eerst met u spreeken over uwen brief aan Mama; gy zult tog begeerig zyn, om te weeten, of zy my den man genoemd heeft; dit zal ook een goed teken voor u zyn; ô jou olyke! ik ken je immers. Sta vast dan, ik zal aan u schryven, tot ik met de pen tusschen de vingeren in slaap val. Ik hou my nog aan myne oude gewoonte, van laat op te zitten en nog laater optestaan. Myne gouden dagen loopen op 't laatst! 't Is billyk, dat ik, nog vry zynde, over myn tyd zo beschik, als my meest voldoet.
Wel, Piet, ik zou u kunnen kloppen, om dat gy aan myne lieve Mama iets toebetrouwt, dat gy voor my verbergt ..... Evenwel, gy hebt geen ongelyk. Mama houdt magtig veel van u:

{==173==} {>>pagina-aanduiding<<}

En (dit dient u óók in uw voddenkraam van verliefdheid) is er zeer vóór, dat er getrouwd ende ten huwlyke gegeeven wordt: nu, zy gaat ook met een goed voorbeeld voor. Als bespiegeling en betrachting zo overeenkomen, kan men gerust zyn, dat men meent het geen men zegt: mits, dat het geene dolle partyen zyn, die men niet kan verantwoorden, dan met te zeggen, dat die lui elkander waren opgeleid. Een heerlyk excuus voor onze zotternyen, die wy mallooten, en uilskuikens, zo circum circa, nu zes duizend jaaren aan een hebben uitgevoerd ... Verbruid! dat moest Dominé Heftig hooren; of hy my een oud pak zoude geeven! Nu Kind, pas op, gy zult ook van de Cotelettes krygen; wees maar gedwee. Hoe zegt onze groote Dichtres de Neufville:

Als ge aan uw Biegtvaêrs voeten 
Met Kinderlyk ontzag uw dwaalingen zult boeten. 


Waar zal ik eerst mede beginnen, met Wims Vrygeestery, of met uwe Vryagie? Uit medelyden met u, zal ik een aanvang maaken met Cornelis Everards. Zie hier dan het Gesprek tusschen Mama en my. Het Toneel verbeeldt een Tuinkamer. Er word thee gedronken.
Mama. Ik heb een Brief, kind, van uwe Vriendin.
Ik. Ja! En zy schryft nog al heel lief; niet waar, Mama?

{==174==} {>>pagina-aanduiding<<}

Mama. Ten minsten zeer redelyk en verstandig.
Ik. ô Pietje betert in allen opzichte; wel heden, het heugt my nog, dat zy niet spelden kon; en zich zoude doodgeschaamd hebben, een Hollandschen Brief te kunnen schryven.
Mama. Pietje toont ten minsten, dat eene beuzelagtige opvoeding haar niet geheel onbekwaam gemaakt heeft, om eens beter te denken, en te doen ook.
Ik. Ik zeide u altoos, dat het eene lieve meid waar; doch Mama..... [Zy viel my in de reden.]
Mama. Geloofde het dies te minder, om dat myne Dogter toen niet zeer pligtmaatig handelde. Nu, dat is voorby; ik ben thans zeer met u te vreden. [Ik kuschte haar; zy glimlachte.]
Ik. ô Mama, gy zult nog een huis vol plaisier aan my gaan beleeven; althans dit neem ik oprecht voor.
Mama. Kent gy eenen Heer Everards, Daat?
Ik. Everards? Wel, ik geloof ja! Is het niet een mooije blonde Jongen, die zo stil by zich zelf doordruilt? Heden, ja wel, ik ken hem. Maar hy smaakte my zo weinig, en dan let men zo op die wezens in blanco niet veel. Hy is zo styf als een hark, en spreekt weinig; ten minsten toen ik hem zo by geval eens zag.....
Mama. [my invallende,] Hebt gy, behalven

{==175==} {>>pagina-aanduiding<<}

dat hy u niet smaakt, nog iets ten zynen laste?
Ik. Och, ik heb nooit aan hem gedagt. Zou hy zin hebben aan Renard? Wel, 't is net haar slag; zy en ik verschillen genoeg in verkiezingen, om dit vast te stellen. Ik wed, dat zy u over hem raadpleegt.
Mama. Mag men wedden, als men iets voor zeker weet?
Ik. Neen, geloof ik; maar toch, Mama, schryft zy over hem?
Mama. Ja, en indien hy haar verdient.....
Ik. Zult gy het haar niet afraaden?
Mama. Juist zo; maar, om eens wat anders te praaten: zult gy Ryzig trouwen? en wanneer denkt gy?
Ik. Wanneer; dat weet ik niet; ik denk, als Grootje Ryzig, en haar Zoon goedvinden een dag te stellen.
Mama. Ryzig dringt er sterk op aan.
Ik. Ryzig is zeer verpligtend. [Mama zag stemmig.]
Mama. Hebt gy ook iets tegen hem, Daatje?
Ik. Neen. De eene man is ligt zo goed als de ander; en alle veranderingen zyn ook al geene verbeteringen.
Mama. Is dit genoeg, om u te bepaalen?
Ik. Wel, ik denk ja.
Mama. Ik denk hier anders over, weet gy. Bemint gy Ryzig niet?

{==176==} {>>pagina-aanduiding<<}

Ik. Ik geloof geen zier; maar ik heb zo geen verstand van beminnen. [Zy lachte; ik was den hoek te boven!] Dit kan ik zeggen, ik wil hem nog liever tot myn Heer en Meester verheffen, dan een van al die Snoeshaantjes, die my zo wel eens voorpiepten: je vous aime.
Sus! Sus! Wat doe ik! ik zou over uw Vryer schryven, en ik schryf over myn Vryer! .... ô Ik heb ook myne geheimen, zo wel als Mejuffrouw Renard.
Veel geluk dan met uw vangst! ô Nu zal myne Vriendin de zagte neigingen van haar murwe hartje kunnen voldoen! Het zal zyn, mon Cher, ma Chere, mon Ame, mon Amie; want Kees ziet er ook heel zoetappelagtig uit. Pietje zal geen troef verzaaken, maar uit denzelfden grondtoon accompagneeren. Ha! ha! dat zal een aartig contrast zyn! Ryzig altoos op de brandwagt, om te zien of zyn weergaase stoute hex van een Wyf hem ook een kans poogt aftezien. Everards altoos vaardig, om zyn lief Vrouwtje in alles te voldoen. Ryzig zal zeggen: ‘Toe Kind, stap in; dat talmen verveelt my al; de paerden moeten zo lang niet staan.’ Everards zal wenschen, dat alle Koetzen op Engelsche Veeren gingen, en dat heel Amsteldam met roozen bestrooid ware; zo dra hy maar zes weken getrouwd is; u gedienstig in het rytuig helpen, en zo verheugd als een Bruigom naast u zitten. Ryzig zal roepen: ‘Ik groet je,

{==177==} {>>pagina-aanduiding<<}

Vrouw,’ en aan den trap blyven. Everards zal niet naar de Beurs gaan kunnen, zonder zyn schat wel heerlyk gekuscht te hebben. Ryzig zal grimmen, om dat er een knoop van zyn jas is. Everards zal niet willen hebben, dat gy hem zyn rok helpt aandoen. Ryzig zal, als wy thee drinken, in een vod van een Pryscourant studeeren, of in zyne Brieventas schommelen. Everards zal met u praaten, wat nieuws vertellen, of iets moois voorleezen. Ryzig zal my geen een nieuwtje t'huis brengen. Everards zal voor u musiceeren, en, wilt gy, een partytje ombren. Ik zal zeggen: ‘Nu ja, ja, tuttermatut, de waereld is niet raazende gemaakt.’ Gy zult aan Everards oogen zien, wat hy wil. Gy zult uw man, als hy in de kamer komt, een hand, mooglyk een kusch geeven; gy zyt er gek genoeg toe. Ik zal vry knorrig zeggen: ‘Toe Ryzig, talm zo niet, het eeten wordt koud.’ Gy zult zingen; ik zal pruttelen. Maar beide zullen we even zeer in onzen schik zyn. Ik althans zou myn klant voor uw bloemzoeten Man niet willen ruilen. Ryzig zou u doen schreijen; Everards zou my vergiftig baldadig en ongezeglyk maaken. Ik zou zyn geflikflooi niet dulden kunnen; gy zoud Ryzig kunnen vreezen en eeren, maar liefhebben? nooit. - Nu van onzen Willem.
Wat zal men zeggen? Een ongeluk komt zelden alleen. Dat zien wy aan Wim! Eerst trof

{==178==} {>>pagina-aanduiding<<}

hem het treurig ongeluk, dat hy Dominé moest worden; toen wierd hy Doolend Ridder van zyne Lotje; (ja, dat Engeltje, ik wou, dat gy haar eens zaagt!) en komt met een gat in zyn hals en een gescheurde rok, zo moedig als een stooters haan, van het slagveld. En nu? Nu is hy een Poëet geworden. Foei, ik schaam my half dood! Geeft de jongen dan nergens om? Nu kan hy waaragtig nog Genoodschapje gaan speelen, en in kreeft en keerdichten het Berouw van Petrus, en de woede van Judas uitbrommen; Wie weet, of hy ons nu nog niet met een zilver penninkje over den vloer komt! Was hy nog liever een Sociniaan, dan een Poëet geworden! En Mama, (ook niet onze Gerrit, dat moet ik zeggen van den man,) heeft hem nooit op de Dichtery besteld. 't Is zyn eigen schuld. Ik heb het Vaers geleezen; ik lieg; het was te ysselyk lang: maar ik heb het doorloopen. Dit is er van: Het eerste gedeelte is zo duister, zo zwart, zo pikkelyke donker als het bakkes van zyn Vriend den Toverdoctor: Het tweede gedeelte gelykt wel naar een Capittel uit de Klaagliederen: Het derde is een gebed van iemand, die zelf niet weet, wat hy eigenlyk wil. Tante heeft er my over geschreeven: den Brief by occasie; zy rooit het als een myl op zeven. Wat is het goed, dat Pastoorsche zo graag iets in vertrouwen vertelt! Het schommelige Wyf kon het niet voor zich zelf houden; zy vergat

{==179==} {>>pagina-aanduiding<<}

zelf, dat zy knorrig op my zyn moest. Zy gaf het my; en ik zend het aan u. Zy noch ik zien een kruimel kettery in 't heele Vaers. Nu, 't zou er voor Land en Kerk, en het dierbaar Oranjenhuis benaauwd uitzien, indien ik, (zy is wat anders, 't is een Dominées Vrouw,) de Ketters moest aanbrengen. Wel meid lief, ik heb omtrent zo veel verstand van Kettery als van Minnery; en dat is - Nul! 't Spyt my toch, dat Wim voor Dominé studeert; ik vrees, dat hy voor stoelen en banken zal preeken. Of zou hy het ook nog leeren het een uurtje praatend te houden over onze modes en malligheden? Ik zie het er niet in. Mama zou graag zien, dat ik dikwyls by Dominé Heftig ten Sermoene ging: Ik bedank er heel zeer voor; zie, de Man bemoeit zich wel nooit met onze strikken en kwikken, poeijer en pomade; hy vergt zyne Vrouw ook niet, om er als een Moloch uit te zien; maar ik ben veel te conversabel, om zo veele hupsche Burgers en Inwooners van Amsteldam naar Joost te zien zenden, vermits zy de zaak nog wat anders begrypen, dan zyn Eerwaardigheid, Qualitate Qua. Ik hoop, dat Heftig tegen het Vaers publicq schryven zal. Zo een harrewar-party is wel prettig; en de Boekverkoopers moeten ook leeven. Twistschriften zyn zeer dienstig voor lieden, die veel gal hebben, en weinig beweeging; gevolglyk gezond, gevolglyk goed om lang te leeven, gevolglyk goed voor de waare

{==180==} {>>pagina-aanduiding<<}

Kerk. Ryzig zegt, dat men een Synodale Bril moet hebben, om er kettery in te zien. Ja, ja, myn Bram heeft verstand genoeg; hoe hy anders met my dit traanendal doorkomt, weet ik niet. De Party trekt er in. Ik ben zeer slaaperig; maar dat in 't vat is, verzuurt niet. Slaap wel, en denk eens aan
 
Uwe Vriendin,
 
a. leevend.




{==181==} {>>pagina-aanduiding<<}

Zeven- en- dertigste brief. 

De Heer Willem Leevend aan Mejuffrouw Adriana Belcour.


Waardste juffrouw Belcour!

Ik neem de pen weder op. Hoe doorgrieft my het medelyden, (ach, duld dit woord, het drukt myne gewaarwording zo volmaakt wel uit,) met uwe Vriendin! Hoe kan ik altoos zo schroomvallig dien afstand houden, dien gy my vergt, dat ik houden zal? Gy zyt eene Vrouw, eene bedaarde, onhartstochtlyke, altoos redelyke Vrouw; maar is myne Lotje niet alles, wat een eerlyk man beminlyk moet noemen? Welk een belangryk gelaat! welke oogen! Hoe leerzaam is haar verbindend byzyn! Hoe volmaakt Vrouwlyk zyn alle haare deugden, haare bekwaamheden, haare neigingen!
Gy weet nog niet, welk een wonderlyke Jongen ik ben; de schoonste Vrouw, die zich van haare Sex verwydert, is voor my even zo verachtlyk, als een Jongen, die zich als eene zyner Zusters voordoet, by u zyn zoude. Ik ben dikwyls zo nydig, dat men my uitlacht, als ik zie, hoe veele Dames dat vrypostig Jongens-air aanneemen, en zich, even hoog als slorzig gekapt, te

{==182==} {>>pagina-aanduiding<<}

paerd zetten; ons in niets voorgeevende, zelf niet in de manier van zitten; en wat is anders fraaijer dan eene jonge ryzige Dame, op een wel gedresseerd trappelend manègepaerd? Verbeeld u myn zedig, keurlyk gekleed, en naar haar gelaat altoos wel gecoëffeerd Lotje: - Nu ga ik myn verhaal vervolgen.
Morgen ogtend vertrek ik. Zy weet nu myn geheel plan. Tot Zondag viel er niets voor: ik had veel te schryven, en at tweemaal by myn Heer Maatig. Zy was zo al het zelfde; maar Zondag avond t'huis komende, vond ik haar alleen t'huis.
Ik. Zo alleen t'huis, en het is zulk schoon weêr? 't Spyt my, dat gy nooit eens met my wandelen wilt; zeker, lieve Lotje, gy zyt te veel in huis.
Zy. Zoude ik de waereld nog meer stof tot praaten geeven?
Ik. Denkt gy daar nog al aan? Mevrouw Maatig verdeedigt u overal.
Zy. Zo verre moest het niet gekomen zyn.
Ik. Wat smart het my, dat ik daar, hoewel onschuldig, oorzaak toe gaf! [Ik was zeer verdrietig; Lotje kan daar niet anders over denken. Ik zuchtte, en ging over haar zitten.] Zyt gy op my hier over te onvreeden, Lotje? Ik ga niet van huis, als gy my van het tegendeel niet verzeekert. Kon ik wel anders gehandeld hebben?

{==183==} {>>pagina-aanduiding<<}

Zy. Waarom vraagt gy dit? Neen: gy hebt omtrent my uw pligt gedaan. Wanneer vertrekt gy, myn Vriend?
Ik. Het komt op geen dag aan, myne Lotje.
Zy. Neen: maar toch bepaal een dag.
Ik. Doe my de gunst en bepaal gy dien.
Zy. Morgen .... of is dat te schielyk? [Zy bloosde, en zag voor zich.]
Ik. Laat ik tot Woensdag blyven.
Zy. Goed! dat is dan nog twee dagen? Blyst gy in Holland, of gaat gy verder? [Ik wilde hier geen geheim van maaken; ik spaarde haare kieschheid.]
Ik. Myn voorneemen is, om Duitschland in te gaan, na dat wy onze buiten-provintien zullen gezien hebben. Hier toe heb ik brieven van Professor mede.
Zy. Zo! Naar Duitschland? ... Gaat gy ook op eene Duitsche Academie studeeren? [Zy betrok merkelyk.]
Ik. Wel, hoe bedenkt gy dit? Ik kom voor den winter t'huis.
Zy. U zal de tyd kort vallen; alles verdeelt op reis den aandagt, maar die, welke van twee Vrienden t'huis blyft, valt hy altoos zeer laag. [Zy zuchtte; ik nam daar geene notitie van.]
Ik. Gy zyt zeer goed, myne Vriendin, dat gy my in dat licht beschouwt. Denk, bid ik u, waar ik my ook bevinde, nooit aan my, dan als aan

{==184==} {>>pagina-aanduiding<<}

uw besten getrouwsten Vriend. [Nimmer had zy my, neen nog nimmer, haare hand gegeeven; zy gaf my die.]
Zy. Dan als aan myn besten getrouwsten Vriend: ô wat is het my aangenaam, aan u te denken als aan myn besten getrouwsten Vriend! [Haare traanen vielen met groote druppels uit haare neergeslagen oogen.]
Ik. Wat deert u, myne Lotje? [Zy zag op, en dat ik ook weemoedig wierd.] Wat deert u, myne Lieve, Beste?
Zy. Ach niets; niets het minste.
Ik. En gy zyt tot schreijens toe aangedaan?
Zy. Vraag het my niet, Leevend; ik weet het zelf zo onduidelyk. Ik heb er geene reden voor. Ik denk, dat ik wat onpasselyk ben. Hier, [en zy lag haare hand op haar hart,] hier zit iet zo drukkend; maar als ik eens diep heb door geademd, dan betert het weer veeltyds.
Ik. Gy hebt te weinig beweeging; gy moet meerder wandelen. [Ik zag, dat het lieve Meisje zeer in haaren schik was, om dat ik, zo als zy geloofde, zo verkeerd giste naar de oorzaak.]
Zy. Dat kan wel zo zyn, maar ik ben zo heel gaarn alleen; en ook, als ik denk, dat men zegt: ‘daar gaat Lotje Roulin, om wie twee Studenten gevogten hebben.’ - Leevend, dat is voor my niet uittestaan: ik zie daar zo heel veel nadeeligs en onwaardigs voor my in.

{==185==} {>>pagina-aanduiding<<}

Ik. Maar waarom denkt gy niet, dat men zegt: ‘Daar gaat Juffrouw Roulin, om wie de Student Leevend een schurk wat om de ooren gaf; en die daar voor is goedgekeurd by alle braave lieden?’
Zy. Nu, Woensdag is uw reis bepaald?
Ik. Was het zo niet gesteld? Of wilt gy, dat ik Donderdag vertrek? Hoe wil myne Lieve, Donderdag? ...
Zy. [met koele gelykmoedigheid.] Neen: laat het zo maar blyven: Gy blyft, waar gy u ook bevinden zult, myn beste getrouwste Vriend!
Ik. Twyfelt gy hier wel aan, myne Lotje?
Zy. Neen: maar ......
Ik. Maar! ... Wat maar? .... Wat wilde myne lieve zeggen? spreek, wat maar?
Zy. ô Niets, niets! .... Gy moet geen afscheid van my neemen.
Ik. Had gy dit liefst niet? Dan onderwerp ik my.
Zy. Ja, Leevend, dat had ik liefst. Ik ben altoos zo onthutst, als ik van waarde Vrienden scheide, en dat voor zo lang; maar het moet toch zyn. [Dit zeide zy met een opslag van oogen, die my tot in myne ziel trof. Nooit vergeet ik den toon, waar op zy dit zeide. Al haatte gy my, nog moet ik u belyden - geheel buiten my gevoerd, drukte ik haar met zo veele hevigheid aan myn hart, dat zy schrikte.]

{==186==} {>>pagina-aanduiding<<}

Zy. Laat my los, myn Vriend; hoe, wat ... kunt gy .... [Zy beefde; er stond een Caraffe, ik dronk een groot glas water in één teug uit. Ik was zo beklemd, zo geschud, dat ik myn kamisool losrukte, en op een stoel nederviel; haar met vermoeidheid aanziende. Zy zweeg; zy was het waare beeld der verwondering.]
Ik. Engel, moet het zo zyn? Ja, gy hebt gelyk. ô Myn hart, myn hart! [Ik zweeg, bedaarde wat, dronk nogmaal, dwong haar om te drinken; werktuiglyk deed zy het.] Lotje, kunt gy my deeze woeste opwellingen, niet van drift, maar van te overdreevene gevoeligheid, wel vergeeven? ô Wist gy, welke strydige aandoeningen en wenschen my daar aanvielen!
Zy. Acht gy my? Immers hoop ik dit. Acht gy my, Leevend?
Ik. Dat is te veel! ... Acht gy my! .... Verdien ik, dat gy my dit vraagt; twyfelt gy, of ik u acht! .... Lotje, myne Beste, ik bemin Juffrouw Helder.... Maar voor wie heb ik eene achting, die gelyk is aan de myne voor u.... Voor wie voelde ik immer die vriendschap, die ik voor u voel? Vraag my dit nooit weer: dit is niet uittestaan.
Zy. Ik hoor niets onverwagts. Wel nu, ik zal toonen, dat ik haare achting waardig ben. Alles is nu wel; nu zal ook alles geheel wel zyn. Uw vertrouwen verrukt my.

{==187==} {>>pagina-aanduiding<<}

Zy scheen zedert zeer bedaard; maar heeft my niet eenmaal meer aangezien, zo veel ik weet; haare oogen zyn bedekt, treurig, neergeslagen; zy schynt die met moeite te openen. Haar Broeder neemt alles voor ongesteldheid. Dit Briefje zal zy in haar Breizak vinden:
 
Gy verkoos, dat ik geen, afscheid name. Uwe verkiezing is voor my eene wet. Hoe veel het my ook kost; gy zult gehoorzaamd worden. Ik schryf nader; denk aan uwen besten en getrouwsten Vriend,
 
willem leevend.
 
Waarde Juffrouw Belcour, ik ben zo vermoeid, zo onbekwaam tot alle bezigheden. Ik heb eene allerlastigste rusteloosheid. Al ging ik naar bed, de slaap ontwykt my. Ik zal, want ik vertrek vroeg, maar opblyven. Het schryven van deezen heeft myn bloed verhit. Als ik hem gesloten heb, zal ik zien of het leezen beter gaan wil. Hoe gelukkig zoude ik met uwe Vriendin zyn! maar myn hart is niet vry. Kan ik het haar aanbieden? Verdient zy het niet geheel - onverdeeld? Ik haat byna my zelf. Moet ik dit uitmuntend Meisje ongelukkig maaken! Nooit, nooit was er eene vriendschap, als de myne voor haar is! Ach! er is nog

{==188==} {>>pagina-aanduiding<<}

iets belangeloozer in, dan in de liefde zelf! By haar te zyn, meer vraagt myn hart niet. Hoe klopt myn hart, als ik my verbeeld, morgen zie ik haar niet, weet niet hoe zy zich bevindt, hoor ik haare zagte stem niet. En wat zal haar verbroken hart opheffen, als ik niet by haar ben? ... Kom toch by haar, vertroost, en is 't mooglyk, herstel haar. Hoe vuurig verlang ik, om haar nog eens te zien vóór ik vertrek! Maar zy verkiest dit niet; 't is des afgedaan. Hemel! moeten wy ook door de uitneemendste karakters lyden! Ach, gy hoont my, gy tergt my, indien gy u verbeeld, dat Lotje alleen ongelukkig is. Konde ik, konde ik haar die rust haars gemoeds wedergeeven, die zy door my verloor! Al verhoorde de Hemel mynen vuurigsten wensch, altoos zal myn geluk beneveld zyn, zo dikwyls ik aan myne dierbaare Lotje zal denken. En ik zal zeker in myn hart myn geheugen plaatzen. Had ik de allerminste aanleiding gegeeven! Ik vernielde my zelf; met zulk een schurk moest de aarde niet belast zyn. Maar ik heb my niets 't allerminste te verwyten. Ach, gy weet het! Ik ben
 
Uw opregte, maar bedroefde Vriend,
 
w. leevend.
 
Myn Adres blyft op Beekenhof: Couvert aan mynen Vriend.




{==189==} {>>pagina-aanduiding<<}

Agt- en- dertigste brief. 

De Heer Cornelis Everards aan Mejuffrouw Petronella Renard.


Myne waardste!

Myn spoedig en verhaast vertrek uit Amsteldam, veroorzaakt door den brief myns Boekhouders, u medegedeeld, is de reden, dat ik niet in persoon kom zien, of my acces by u verleend is: ook door uwen Oom, die het volkoomenste recht heeft op uwe erkentenis, en myne achting.
Zeer lang, myne waardste, beminde ik u; ook toen gy nog veel te jong waart, om u dit te zeggen; maar de manier, waar naar gy waart opgevoed, de verkeering, die men aan het huis uws Vaders hield, de verkwistingen, waar aan men u gewende, deeden my besluiten, om myne liefde voor u niet te voeden; zy konde ons geen van beide gelukkig maaken. Eene Vrouw, als men van u poogde te vormen, voegde voor my geenzins, en mag ik het eenvoudig zeggen, smaakte my niet. Ik zag u echter altoos met onderscheiding; het smarte my zeer myne genegenheid niet te mogen involgen, want ik beminde u altoos, altoos was ik bekoord door uw beminlyk zagtaartig karakter, en getroffen door de bevalligheid van

{==190==} {>>pagina-aanduiding<<}

uw persoon. Onze conversatie wierd wel afgebrooken door het verregaand verschil, tusschen uwen Vader en mynen Oom ontslaan, maar ik bleef aan u denken; en myn hart was onvervuld.
Nu heb ik het onuitdruklyk geluk van te zien, dat myne reden myn hart goedkeurt. Ik geef my met alle myne vermogens toe, om u te beminnen, die ik zo hoog waardeer. Gy kent my; gy weet, dat ik eenvoudig eerlyk welmeenend ben, en niets dan ons beider duurzaam geluk bedoel. Over myn humeur klaagt niemand; en zy, die ik als myne Vrouw hoop te omhelzen, zal zeker de eerste niet zyn, die daar toe stoffe zal verkrygen. Ik bemin u met myn geheel hart: meer kan ik niet zeggen. Kunt gy besluiten, ach was het zo, aan myn vuurig verlangen te voldoen, gy zult u dit nimmer beklaagen; want myne liefde is de verwelkbaare vrugt niet van eenige onbedagte oogenblikken. Nu zyn myne goederen door den dood myns Vaderlyken Ooms dermaate vermeerderd, dat ik in staat ben, om onder 's Hemels zegen eene welgeregelde huishouding te kunnen onderhouden. Gy, myne waardste, vormt u thans zulke verstandige denkbeelden van geluk, dat ik meer dan gy begeert doen kan, om u dat te bezorgen. Het woont nergens dan in een huisgezin, daar liefde en goedwilligheid, geregeldheid en maatigheid huisvesten.
Vereer my, bid ik u, met een geruststellend ant-
{==191==} {>>pagina-aanduiding<<}
woord. Aan de vuurigheid myns verlangens, zult gy dit myn ongeduld moeten vergeeven. Mogt uw antwoord myne hoope bekroonen! Met hoe veele liefde, met hoe veel erkentenis zoude ik overvliegen, om u, myn Engel, daar voor te bedanken! Welke aangename dagen mogen wy niet verwagten, als liefde, vriendschap, achting, overeenstemming van aart, en goede verkiezingen ons op alle mogelyke wyzen verbinden en zegenen.

D' Echt, niet los noch onbezonnen, 
Maar in 's Hemels gunst begonnen, 
Geeft, ook als de rampspoed woedt, 
Stil genoegen aan 't gemoed. 


Met de volkomendste liefde noem ik my
 
Uwen
 
c. everards.




{==192==} {>>pagina-aanduiding<<}

Negen- en- dertigste brief. 

Mejuffrouw Petronella Renard aan Mevrouw Cornelia van Oldenburg.


Mevrouw!

De heuschheid, waar mede gy my, zedert ik de eer had om nader met u bekend te zyn, ontfing, geeft my de vrymoedigheid, om u deezen te schryven. Ik heb, helaas! geene Moeder, door wier wyze onderrigtingen en in wier tedere geneegenheid ik dat geene zoude vinden, 't welk ik, en nu vooräl, zo zeer behoef; goeden raad. Ik zie om my, buiten u, Mevrouw, ook niemand, geschikt om in deezen zulk eenen raad te geeven. Myne vriendschap met uwe Dogter is niet genoeg vriendschap. Zedert ik my heb toegelegd, om my zelf te leeren kennen, en te verbeteren, zie, of liever, voel ik, dat er tusschen ons geene overeenstemming genoeg zyn kan, om ons immer tot boezemvriendinnen te vormen. Dit vermoedde ikvan te voren niet. Ons leven was zo afzwervend, zo verwyderend, dat wy zeker nimmer daar aan dagten, of de Juffrouwen Leevend en Renard wel eigenlyk voor elkander bereekend waren. Daatje is edelmoedig, en heeft veel verstand; dat zie ik méér dan ooit, maar onze goede hoedanigheden zelf vloeijen niet met el-
{==193==} {>>pagina-aanduiding<<}
kander voort. Zy is ook zo spotagtig, dat ik my thans niet aan haar durf wagen; en dies te minder, om dat ik toch myn oogmerk niet zoude bereiken.
Gy zyt des de eenigste, Mevrouw, by wie ik my kan vervoegen. Gy kent myne tegenwoordige omstandigheden. De zorgelooze goedaartigheid myns Vaders heeft my, zyne eenige en altoos teder geliefde Dogter, helaas! af hankelyk gemaakt van myns Ooms onverpligte edelmoedigheid. Myne opvoeding was volmaakt ingericht, om my zo nutteloos te maaken voor my zelf, als voor de maatschappy. Bedreeven in alle die aangenaame kleinigheden, die men jonge Dames doorgaans leert, ben ik te gelyk nog vry onkundig van alles, wat my, als Mensch, als Vrouw, te stade moet komen. Sedert den dood myns geliefden Vaders, veranderde myn lot geheel. Ik vond my als uit eene woeste zee overgebragt aan eenen doodschen oever. Uit tydverveeling ondernam ik te gaan zien, of ik evenwel nergens toe in staat ware, dan om een salet te versieren. Ik durf my vleijen, dat het nog niet te laat is, om my tot iets wezenlyker dan eene Dame du Ton te vervormen. Ik was dus lange een groot kind; ik wist niets, en had juist daarom geene moeilyk uitteroeijen vooröordeelen. Dit zal mooglyk de reden zyn, dat ik taamlyk gelukkig vorder in het met oordeel leezen van goede boeken, die ik hier in grooten over-
{==194==} {>>pagina-aanduiding<<}
vloed gevonden heb. Ik begin my zelf in een geheel ander licht te zien; ik ontdek, hoewel schemeragtig, zo iets van myne bestemming, en kryg opgehelderder begrippen van den Godsdienst, die my volmaakt onbekend was: gy weet, Mevrouw, hy behoort niet tot eene modieuse opvoeding. Dankbaarheid houdt my voor het smartlyk ziekbed myns Ooms, en geeft my geleegenheid, om myn plan naarstig te volgen.
Nu, Mevrouw, kom ik tot de hoofdzaak. De Heer Cornelis Everards, Koopman te Rotterdam, die in vroeger tyd veel met zynen Oom by mynen Vader plagt te komen, heeft my ten Huwelyk gevraagd. Ik had hem door een verschil, tusschen de overleedene Heeren ontstaan, in geen drie jaar gezien, of van hem gehoord. Maar ik sluit zynen Brief aan my in deezen. Voor eene zo waardige Dame maak ik daar geen geheim van.
Hy heeft de eere niet, Mevrouw, om in persoon by u bekend te zyn. Laat my het genoegen mogen hebben, om hem by u bekend te maaken. Hy is dertig jaar; ziet er wel genoeg uit, kleedt zich eenvoudig; draagt zyn fraai gekruld blond hair rond; en het staat hem zeer wel: geschikt, goedaartig; een groot liefhebber van Muziek en het leezen: stil, weinig opgemerkt; heeft voor het Kantoor veel gereist, kent verscheiden taalen, en benyvert zyne zaaken. Die Man vraagt my ten huwlyk. Ik heb hem, zo als billyk was, by my-
{==195==} {>>pagina-aanduiding<<}
nen Oom gezonden. De goede oude Man was niet onverschillig over dit myn pligtmatig gedrag. Myne Nigt, (zeide hy tegen Everards,) toont, dat zy omtrent haars Moeders Broeder zeer wel denkt. Ik weet niet, of ik doe het kind ook wel, zedert zy by my inwoont; maar wat is dit evenwel een leven voor een Meisje van drie-en-twintig jaar? Ik wil ook niet, dat zy uit dankbaarheid het geluk van haar leven aan my zal opofferen. Ik ben echter nu zo gewoon aan haare goede oppassing, en vind zo veel troost in haar byzyn. Het zal my zeer ongevallig zyn, haar aan u aftestaan.
Nooit, Mevrouw, voelde ik zo sterk, dat de waarde oude Man myns Moeders Broeder was. Ik viel hem om den hals; en hy, die veel ouder was dan myne Moeder, zeide, dat ik nooit zo sterk op zyne lieve Betje geleeken had dan toen. Hy verzekerde my ook, dat hy my universeele Erfgenaam gemaakt had, ten bewyze, hoe zeer hy over my voldaan ware. Everards bevalt hem byzonder wel. Wat zal ik doen, Mevrouw? zal ik mynen Oom verlaaten, die my zo gaarn by zich hield? zal ik Everards hoop geeven, hem, met wien ik zeer gelukkig zoude kunnen worden? moet myne dankbaarheid my beletten, om hem den mynen te noemen?
Ik beken openhartig, Mevrouw, dat ik, vóór ik vermoedde, dat de Heer Everards my beminde, hem onderscheidde; en geloof meer dan ooit, dat

{==196==} {>>pagina-aanduiding<<}

wy voor elkander vry wel geschikt zyn. Oordeelt gy, Mevrouw, dat ik veel aangenaame uitzichten behoor optegeeven; het zal my maar weinige moeilyke oogenblikken kosten; en ik zal beloond worden in de bewustheid, dat ik dankbaar aan mynen Oom ben.
Hoe hartelyk feliciteer ik u met het aanstaande Huwlyk myner Vriendin! De Heer Ryzig verdient de achting, waarmede hy overäl ontsangen wordt; hy kan met uwe Dogter zeer gelukkig worden, indien zy dit goedvindt; en hier aan twyfel ik niet, die haar goed hart ken, en weet, dat zy zo ongevoelig niet is, als zy zich zelf wys maaken wil. Met de grootste achting teekene ik my,
 
mevrouw!
 
Uw Wel Edelens Ootm. Dienaresse,
 
p. renard.




{==197==} {>>pagina-aanduiding<<}

Veertigste brief. 

Mevrouw Cornelia van Oldenburg aan Mejuffrouw Petronella Renard.


Mejuffrouw, tedergeliefde vriendin!

Ja, myne lieve, er is een tyd geweest, dat ik u, buiten uwen schuld, geen recht deed. Dit smart my zó zéér, dat ik alle geleegenheden waarneem, waar in ik u myn leedwezen daar over kan doen zien; en is 't mooglyk, nuttig zyn. Ik zal, om u te overtuigen, hoe gaarn ik my met u onderhoude, deezen mynen Brief niet zeer bekosten. Ik geloofde altoos, dat gy en myne Dogter veel intimer Vrienden waart, dan my gebleeken is; ik was over Daatje niet zeer te vreden: gy begrypt my? Pietje Renard heeft het oorspronkelyk lief karakter haarer zalige Moeder, die zo vroeg opgenoomen wierd tot de maatschappy der Engelen, waar toe zy zo wel geschikt waar; maar, verwaarloost opgevoed zynde, wierd dat karakter merkelyk overschaduwd: het scheen my toe, dat er de keurigste Vrouwelyke trekjes uit weg dreeven. Zeer beschuldig ik my, dat ik my zelf de geleegenheid bename, om u beter te kennen, en van eenigen dienst te zyn.
Dank, myne lieve Vriendin, der Voorzienig-
{==198==} {>>pagina-aanduiding<<}
heid, die u langs zeer natuurlyke wegen opleidde, om u zelf te leeren kennen; te zien, waar gy u bevond, en waar toe gy moest opstreeven. Uw droom is spoedig afgebrooken; gy hebt reeds groote vorderingen gemaakt op het pad der zedelyke uitmuntendheid. Al het goede, dat in u is, is uw eigen werk; zo verre dit met het wel verklaard systema der waare Kerk overëenstemt, waar aan ik my houde.
Het geen gy my met betrekking tot uwe vriendschap zegt, versta ik zeer wel. Waare harmonie kan er tusschen u beide nooit zyn; zy is echter eene der noodigste verëischten in eene byzondere vriendschap. Dit neemt niet weg, dat gy altoos een oprecht belang in elkander zoud neemen, elkander gaarn eens bezoeken. Méér heeft myne Dogter ook niet noodig: dit is by u zo niet: gy eischt iets meer van iemand, die gy uwe byzondere Vriendin noemt. Dit is noch haare, noch uwe schuld. Het maakt echter, dat gy reden hebt om zo te schryven, als gy doet, en eene zo stoute spotagtige Meid geene zaak van dien aart ernstig kunt mededeelen; niet om dat zy het niet wel met u meent, of geen geheim kan bewaaren; maar om dat zy, zelf over het Huwlyk, al vry potzig denkt; en haar vernuft vryheid zou laaten, om uwe geneegenheid voor den Heer Everards, die haar niet kan bevallen, taamlyk belachlyk afteschilderen. Dit kunt gy des te minder doen, om dat gy zeer

{==199==} {>>pagina-aanduiding<<}

ernstig denkt over dien staat. Uw hart zegt u, dat gy zeer ongelukkig zyn zoud met eenen Man, die onbekwaam ware voor die zagte, milde, eenpaarig vriendelyke gevoelens, die uwe behoefte zyn. Een ruw woord zoude u zó grieven, als veele andren eene groote beleediging. Gy zult traanen storten over het zelfde, waar over myne Dogter schertzen zal. Zy zal Ryzig doen lachen over zyne zo wel als haare gebreken: Gy zult er over zuchten, en mooglyk eenen Ryzig moeilyk maaken. Een Meisje van uw karakter waagt des veel meer, dan een Meisje als myne Daatje. Het is natuurlyk, dat gy niet besluit, voor gy goeden raad hebt ingenoomen. Gy voegt u by my, om dien te erlangen. Zie hier, wat ik u in gemoede durf aanraaden.
De Brief, dien ik hier, met dankzegging voor uw vertrouwen, te rug zende, geeft my veel geleegenheid om over den schryver te oordeelen. Liefde en eerlykheid hebben dien gedicteerd; en indien gy tegen zyn personeel voorkomen niets hebt intebrengen, dunkt my, dat gy hem niet moet afwyzen.
Of gy alle de uitzichten op een gelukkig leven moet sluiten, ter liefde van uwen waarden Oom; dit komt my zo niet voor. Dat gy dit echter in ernstige overweeging neemt, overtuigt my van uw edelaartig karakter; en wel te meer, om dat de anderzins goede Man niet zo ge-
{==200==} {>>pagina-aanduiding<<}
lukkig van humeur is, als ik, ook om zynen 't wil, wel wenschte.
Zie daar, zo ik hoop, voldaan aan uw oogmerk. Blyven er na dit nog bedenkingen by u over? Kom dan altoos vryëlyk by
 
Uwe waare Vriendin,
 
c. van oldenburg, gebooren burlet.




{==201==} {>>pagina-aanduiding<<}

Een- en- veertigste brief. 

Mejuffrouw Charlotte Roulin aan Mejuffrouw Adriana Belcour.


Zeer geliefde vriendin!

Wees zo bekommerd niet ... om my. Uw klein briefje van eergisteren meldt my, dat gy zeer verleegen zyt. Hoe is dat toch zo? Wel Lieve, ik ben niet ziek; er scheelt niet héél véél aan. En myn Vriend is immers nu weg? Alles is des in order. Ach, van my mogt hy wel gaan! Wat ben ik voor hem? En ook, hy heeft ook andre vrienden, die hy gaarn eens zien wil. Het is my alleen wat heel vreemd, dat ik hem niet meer zie; en om dit zo vreemd te vinden, behoef ik zeker niet verliefd op hem te zyn. Belcour! zyt gy misnoegd over mynen laatsten? En nu heb ik niemand; niemand zoude my verstaan. Ach, hy verstaat my zo volkomen: maar hy is vertrokken.
Ik vrees, dat hy iets ontdekt, meent, moet ik schryven, ontdekt te hebben, juist van het geene, waar van gy my beschuldigt. Maar hy bemint Juffrouw Helder; ô dit weet ik, hy zelf heeft het my gezegd.

{==202==} {>>pagina-aanduiding<<}

Denkt gy nu niet, myne Belcour, dat ik hem minder voor mynen Vriend houde, dat ik Juffrouw Helder niet bemin? Juist het tegendeel. Hy is nog meer myn Vriend, en de jonge Dame bemin ik vuurig. Hy bemint haar; is dat dan, denkt gy, niet voldoende?
Zie, Lieve, als ik nu immers op hem verliefd waar, dan kon ik haar onmooglyk beminnen. Die liefde zou haatlyke driften oproepen, zo als nyd, afgunst, en argwaan: En die ken ik in 't geheel niet. Als ik aan haar denk, stort ik traanen. Waarom? ô dat weet ik niet duidelyk. Ik zucht, en weet niet, hoe het komt. Als ik zo overweeg, wat het zyn moet, door mynen Vriend bemind te worden; dan stel ik my zo geheel in haare plaats, en ontwaar, dunkt my, alles wat zy gevoelt. ô Belcour, zy zal zich ook nu en dan wel eens geheel weg denken, terwyl eene stille traan haar bekoorlyk gelaat bevogtigt .....
Zeker, myne waarde, u zelf kan ik dat zo niet doen begrypen; maar myn Vriend voelt dit zó, even zo zeer als ik ...... Gy kent my immers. Dat gevoelige, 't welk de natuur my gaf, en door alles, wat ons hart roert, kan opgelost worden....... Dat gevoelige, 't welk myne Godvruchtige oogenblikken tot hemelsche genietingen verhoogt .... woorden ontbreeken my, om dat uit te drukken. Myn Vriend zegt dan al-
{==203==} {>>pagina-aanduiding<<}
tyd: ik versta u ten volle, myne Lotje; en dan zucht hy in zich zelf.
Maar, waarom zoude ik Juffrouw Helder niet liefhebben? om dat zy myn dierbaaren Vriend bemint? hem gelukkig zal maaken? Hoe verkeerd, hoe - slegt ware dit in my! In eenen onuitgegeeven Veldzang, getyteld rachel, vind ik deeze zeer nadrukkelyke regels:

Hoe! is myns Jakobs heil de bron van myne smart? 
Zyn ziels genoegen doet my klaagen! 
'k Aanbid hem, en ik kan zyn hoogst geluk niet dragen! 
Strydt liefde met zich zelf ... ô myn verbysterd hart! 
Bemin ik hem dan niet zo teder als voordeezen?.... 
Ach meer, veel meer dan ooit. Wat is 't dan, dat ik voel? 
Kan Rachel met zich zelf zo enbestaanbaar weezen?... 


Maar hoe veel menschenkennis deeze regelen ook aanduiden; zy zyn op my niet toepaslyk. De omstandigheden zyn, op alle mogelyke wyzen, onderscheiden. Ik zoude het geheele stuk moeten afschryven, om u dit te doen zien. En dit is my thans onmooglyk. Ik ben te lusteloos: trouwens, Belcour, ik weet, dit valt ook zo zeer in uwen smaak niet.
Ik heb geen afscheid van hem genoomen. Wat behoefde ik my zo te ontroeren? Wat zoude hy hier uit mooglyk hebben opgemaakt.... Welk een verrukkelyke Bouquet heeft hy my gegeeven!

{==204==} {>>pagina-aanduiding<<}

Dierbaare Bloemen, gy zult te rasch verwelken; maar hoe zorgvuldig zal ik, zo lang gy duurt, voor u zorgen!
Ik weet het niet onderscheiden; maar toen hy Woensdag morgen vertrok, van Roulin afscheid nam.... ik hoorde alles; het was zeer vroeg, ik was te bed; ô dit is zeer goed geweest, want ik ontstelde geweldig, en ten agt uuren kwam ik eerst uit eene volkomen bedwelming..... Had ik nu opgeweest, wat zoude men hebben gaan vermoeden?
Voor eenige dagen kreeg ik een brief van den Heer Bernards. Gy vermoogt zo veel op hem; smeek hem, dat hy toch van my afzien wil. Ik moet, ik kan, ik - mag niet trouwen: Nooit had ik geneegenheid voor hem; dit weet hy immers. Die goede Bernards! Ach, het moet toch heel treurig zyn, als men zo bemint, gelyk hy my bemint, en niet weder bemind wordt. Hy verdient eene veel beter Vrouw, dan ik ooit voor hem zyn kan. Ik moet den Heer Bernards niet neemen; myn hart neigt niet tot hem. Hoe dikwyl heb ik hem dit niet met yver en bescheidenheid gezegd! Want zo een eerlyk man acht ik genoeg, om hem geen oogenblik optehouden. Myn Broeder zegt, dat ik hem dus niet moet te leur stellen.... Te leurstellen, Belcour? Gaf ik dan hoop? Roulin is hier over misnoegd; dit is nog nimmer gebeurd. Hy bemint zynen Vriend hart-
{==205==} {>>pagina-aanduiding<<}
lyk. Ik ben niet gelukkig; maar ik zal het eens zyn, en dat - Eeuwig. Ik ben wat verward, niet opgehelderd, en heb geen lust, om deezen te overzien. Ontfang hem dan zo als hy is, van
 
Uwe Vriendin,
 
c. roulin.




{==206==} {>>pagina-aanduiding<<}

Twee- en- veertigste brief. 

Mejuffrouw Christina Helder aan Mejuffrouw Jacoba Veldenaar.


Tederbeminde vriendin!

Ik heb my dan weder vergeefsch gevleid met de hoop van u by ons te zullen zien, op dien dag, dat wy den Heer Leevend met zynen Vriend verwagten. Zo ik van dit bezoek niets meldde, dan zou myne Coosje, die nu zeer blymoedig is, er geleegenheid uit neemen, om haare Vriendin, - wie weet waar van, te verdenken. Verdenken? wat is dat, myne heele lieve, een lelyk woord tusschen u en my? - Wel nu, Chrisje? - Wel nu , Coosje? - Hy zond Pauw een Briefje, waar in hy den dag bepaalde, indien hy geen belet deed; er was geen belet. Ik kan niet anders zeggen, dan dat hy mynen Broeder met de grootste hartlykheid omhelsde; en die was ook weer niet van hem te scheuren, zo lang de Heer Leevend hier was. Vader was niet toeschietend: ik vrees, dat hy ongunstige Leidsche berichten heeft. Myne Mama is altoos zich zelf gelyk. Zy ontfing hem als den lieven Zoon haarer boezem-Vriendin. Hy, weet gy, is altoos idolaat van Mama, maar ziet mynen Vader met eerbied, en op eenen grooten

{==207==} {>>pagina-aanduiding<<}

afstand: dit plagt my altoos te spyten: maar toch, Papa is niet zeer voor hem. Wat is hy veranderd! Hy ziet er schoon en welgedaan uit; hy draagt (zo waar) zyn hair, en dat op eene Academie, nog rond. Zyn hoed is geen zier snoeshaanig opgetoomd; maar agter met een eenvoudige zwarte knoop opgezet. Hy is eenvoudig gekleed; al de pronkery is weg: hy had wit fatyn ondergoed, witte zyden koussen, en een bruinen effenen rok aan. Ik geloof, dat hy en negligé te paard rydt, of zich verkleed had, voor hy op Beekenhof uit het Dorp kwam. Alle onze bedienden maakten iets te doen te hebben, om myn Heer Leevend te zien. Elk zegt, dat hy grootsch is; en allen, die beneden hem zyn, hebben hem lief. Hy is raar en niet gemeenzaam: dit is echter zeer moeilyk om uit te houden. Alle Meiden noemt hy Zwaantje, en alle Knegts Boudewyn. Heugt het u nog, dat hy van onze ouwe Saare, de Keukenmeid, een profil trok, en hoe wy ons diverteerden? Mama zegt: alles wil van hem gedaan zyn: zo helpt hy myn Zoon in eene Natuurkundige proef, en zo presenteert hy thee, of speelt met Jetje.
Nu zou ik haast gelooven, dat ik iets zeer imposant heb; want zyne beleefdheid was overtollig groot. Hy heeft geen twintig woorden met my gesprooken; maar hy is te welleevend, om niet naar myne Vriendin gevraagd te hebben. Hy had gehoopt, u hier te zien: ik geloof, dat hy u eene

{==208==} {>>pagina-aanduiding<<}

vistte zal komen geeven. De tyd zal 't leeren; maar dat hy zin in u heeft, geloof ik meer dan ooit. Mama moest hem tot tweemaal zeggen: plaats u naast myne Dogter, Wim. Hy deed my eindlyk die eere aan. Zyne gedagten moeten ver heen geweest zyn; want hy gaf my tot drie reizen toe verkeerd antwoord. Ik verzogt hem om een stuk van een kuiken, en hy presenteerde my, met veel van Pauws omhaalen en confusien, eene côtelette. Op het Dessert eischte ik wat room, en hy sneed een perzik door. Ik nam er geen notitie van. Mama zeide: dit is room, en dit zyn perziken, Willem. - O ja, Mevrouw, dit zyn schoone perziken. Vindt gy dit niet gek? Pauw had al de praat. Mama glimlachte meer dan eens; Papa was beleefd, stil. - Nog wat. Myn hoofd een weinig omkeerende, om Mama iets aan te wyzen, raakte myn hand toevallig de zyne aan. Hy trok die zo schichtig te rug, als of hy zich aan het confoor, dat op de tafel stond, brandde. Ik geloof, dat, indien ik gek opzag, hy my niets te verwyten had. Me dagt, dat hy die hand aan zyn hart drukte. Nu 't is goed, dat hy niet wilde blyven; want hy is maar gantsch niet raar! Hy verbergt iets; de Hemel geeve, dat het niets misdaadigs zy! Maar hy heeft zyne gelaatstrekken zo weinig in zyne magt, dat ik dit allerduidelykst ontdekte. Mama vroeg zeer minzaam naar Juffrouw Roulin. Men zegt, (voegde zy er by,)

{==209==} {>>pagina-aanduiding<<}

dat het een allerbraafst beminlyk Meisje zy. Hy zag voor zig, en antwoordde: dit is niet te ontkennen, Mevrouw. - Maar Leevend, (zeide Pauw,) dat was een gekke historie met van Goudenstein! zo hy eens getrokken had? - Wel nu, Helder, hy zou zyn man aan my gevonden hebben. - Willem, (zei Mama,) is dit zo al, als het betaamt? moet men zo opvliegen! dagt gy niet? ..... Hy viel haar driftig in de woorden: Ik dagt niet, Mevrouw, dan om een braaf Meisje recht te bezorgen: ô Mevrouw, zo gy haar kende! Hy zeide dit laatste met eene aandoening, waarin ik waarlyk deelde. Papa was een tour te paard gaan doen. Tegen den avond vertrok hy. Hy had met Mama, aan zyn arm, veel gewandeld. Zy heeft veel met hem gepraat. Pauwtje en ik volgden overäl, en de Heer Jambres ging, zo onöpgemerkt, mede. Toen hy van Mama scheidde, dreeven de traanen in zyne oogen. Draag u wél, Jongenlief, (zei ze,) en diverteer u wél. Hy kuschte haare hand. My groette hy zo beleefd, zo slyf, op zulk eenen afstand: hy kuschte zyne hand, voor my buigende. Hy omhelsde Helder met drift, sprong, te paard, dat hy, nevens dat van zynen Vriend, gezadeld voor het hek had doen komen, en reed, zyne hoed in zyne oogen haalende, driftig weg, Alles was my zo ongewoon, zo vreemd.
Nu ja, ik zou nog een woord van zynen Vriend zeggen: volkomen een Duitsch verhollandscht Gou-
{==210==} {>>pagina-aanduiding<<}
verneurtje, dat met zynen jongen Heer op reis gaat; hier voor zal elk hem ook aanzien. Het is een allerongevalligst schepzel. Wat of myn Heer Leevend aan zo een reisgenoot heeft, weet ik niet. Pauw zegt, dat de Heer Jambres een geleerd Man is: het kan zyn; daar over oordeel ik niet; het is niet onder myn bereik. ‘Mama, vroeg Pauw, wat zegt gy van onzen Wim?’
Mama. Dat het my zeer bedroeven zoude, indien de nadeelige geruchten waar bevonden wierden. Hy is verbaast stil geworden: waarom bleef hy niet by ons, Pauwtje?
Hy. Stil geworden! dat weet ik niet. Hy studeert sterk, en dan, schynt het, gaat het luchtige er wel wat uit. My dunkt, men behoeft hem maar te zien, om zeer sterk te twyfelen aan de praatjes, die ten zynen nadeele verspreid worden.
Mama. Gy hebt gelyk; en indien Juffrouw Roulin zyne achting zo hooglyk verdient, is zyne driftige vlaag nog al in te schikken.
Hy. Gelykt hy niet verbaast op zynen Vader?
Mama. Ja, van persoon en gelaat; maar Willems physionomie belooft veel meer: zyn Vader had veel verstand, doch Willems is van een verheevener soort: het is gelyk aan zyne driften. Of hy, met zo veel genie, gelukkiger zyn zal dan zyn Vader, moet de tyd leeren.
Hy. Hy was altoos Mama's gunsteling.

{==211==} {>>pagina-aanduiding<<}

Mama. Dat beken ik; en indien hy dit verdient te zyn, doe ik hem maar recht. Gy bemint hem immers ook?
Hy. Zo zeer, dat ik over zyn vertrek misnoegd op hem ben.
Dit alles zoude ik u verhaalen, ware ik by u. Ik ben zo omstandig, om u geenen schyn te geeven, of ik iets voor u wilde verbergen. Zagen wy toch Juffrouw Roulin eens, Coosje! Pauw is zo de Man niet, om de menschen voor ons opteneemen. Hoe vaart uwe lieve Moeder? wy verlangen naar een gunstig bericht.
 
Altoos de Uwe,
 
c. helder.




{==212==} {>>pagina-aanduiding<<}

Drie- en- veertigste brief. 

Mejuffrouw Wilhelmina Heftig aan den Heer Willem Leevend.


Lieve Willem!

Gy weet wel, dat ik onzachlyk veel van u hou, en altoos hoog met u geloopen heb; om dat gy goed, regt voor de vuist, en eenvoudig zyt, en om dat gy zo veel van myn humeur hebt; want ik kan ook niet plooijen, en daarom, jongenlief, ben ik ook dikwyls de kwaaije man, dat ik u slagt. Ik hou niet van dat geteut en gevit. Ik kan myne woorden in geen goudschaaltje leggen; noch een uur voor uit bedenken, wat of ik zeggen zal. Ik mag my eens mispraaten, en iets vertellen, dat ik by gerucht hoor; maar ik zal met overleg geen Christen mensch benadeelen. Hier hoor ik wat, daar hoor ik wat, ginder vang ik een woord in den loop; dan vertel ik dat op myn beurt; want ik praat heel gaarn; en myne huishouding laat my den tyd niet, om aan elk te gaan vraagen? Van wien hebt gy dit? Hoe komt gy daar aan? Wie is uw zegsman? Ik hoor het en geef het omtrent weer over, zo als ik het ontfing. Lieg ik, dan doe ik het in commissie. Maar nu kan ik echter, met ruimte, zeggen, dat Dominé

{==213==} {>>pagina-aanduiding<<}

zeer boos op u is. Hy zegt, dat gy een Deïst zyt; en zal beletten, dat gy voort studeert. En als gy, stoute jongen, niet gereformeerd zyt, heeft hy geen ongelyk: want die niet gelooft, behoeft niet te studeeren. Ik schryf u deezen in 't stil; niemand weet er van, dan Juffrouw de Harde, Renard, en myne kindermeid. Zwyg er des van, dat Dominé er niet agter komt; hy zou my een oud pak geeven, dat ik my daar mee bemoei, Luister nu.
Dominé kwam onlangs by zekere menschen zo eens aan. De jonge Juffrouw las ergens in. Poëzy? mogt Dominé zo vraagen: en die zekere jonge Juffrouw is eene Vriendin van Juffrouw Renard, die nu ook een heel ander Meisje wordt, van leezen, meen ik. Ja, Dominé; blieft gy het eens te leezen? Dominé is nog wel zo eens voor een geurtje; hy dagt, dat het weer het een of ander vod op de Regeering was; (nu, dat weet ik evel niet.) Hy nam het mêe, las het alleen: dit hoorde ik zo naderhand, weetje. Maar wat wil het geval? Uw Tante de Harde kwam hier; ik hou veel van haar, om dat zy zo veel van my en de Kinderen houdt. Dominé las het Vaers onder het Theedrinken. Wy waren er beide door gesticht, dat moet ik bekennen. Ik zag geen kruimel kettery in 't heele ding, voor Dominé my bewees, dat het vierkant aanliep tegen de Formulieren onzer Kerk; zo als tegen de Erfzonde, het Werkverbond,

{==214==} {>>pagina-aanduiding<<}

de Voorbeschikking, en zo al meer. Dominé had zich, om Tantes wil, nog wat ingebonden; maar toen hy my alleen had, was hy verbruid nydig, om dat ik zei, dat ik gesticht was. Zulk een Heidensch Vaers, waar in geen kik van den Zaligmaaker staat! Nu, die bui is gaan leggen; want ik zwyg dan maar, en ook Heftig meent het toch wel met myn ziel, daar ik, met zo veel wilde Kinderen om my, wel eens los overheen loop. Dominé gelooft vast, dat het Vaers van u is. Is dit zo, dan zal hy alle moeite doen, om u van de Academie te krygen. Kan dat niet, dan zal hy wel maaken, dat gy nooit een Beroep krygt. Dan kunt gy, (zegt hy,) by zulke Arminiaanen of Menisten, die Sociniaanery pleegen, Predikant worden: dat zal heel mooi zyn!
Zeg, jongenlief, hebt gy het Vaers niet gemaakt? Zeg het my, ik zal Dominé wel ompraaten. Zyt gy de maaker, herroep het, of leg het Gereformeerd uit. Collega Draaijer, die de kudde weidt, welke te Allerkerk is, meent, dat als men de Poëtische spreekwyzen er uitlaat, dat er dan nog wel een Rechtzinnig stuk van te maaken is. Broeder Leep, de Apteeker, zeer ervaaren in de Latynsche taal, zegt: dat de Oudvaders voor duizenden van jaaren zo al gesprooken hebben. Neef Zie- wel- toe raadt u aan, dat gy eenige Nooten van het Dortsche Sinode ontbiedt, om die, by eene tweede uitgaaf, onder den texs te zetten;

{==215==} {>>pagina-aanduiding<<}

zo als, met goed succes, door een geleerd Dominé, by ettelyke Preeken over het Inënten der Kinderpokjes, gedaan is.
Nu, dat zyn dingen, daar ik zo niet van weet; ik hoor die zo maar, en mooglyk verstaat gy alles in den grond. Maar men praat hier ook veel van u, en Juffrouw Lotje. Wim! Wim! Vuur en stroo, dient niet alzo. Wou jy al aan een Vrouw denken? Het is nog veel te vroeg voor jou. Het is een lief Meisje, dat is waar.
En uw Zuster gaat zo trouwen met myn Heer Ryzig. Nu, als dat wel gaan zal, zal er meer gebeuren. Ei, het lykt niets naar malkander. Ik begryp niet, hoe of Mevrouw van Oldenburg zo in haar schik met die party is. Nu, verstandige Vrouwen kunnen ook doofen. Een Fransch Heertje, met een groen zyd rokje, en een henryquatre Vestje, dat moest zy hebben; want zy heeft, God betert, ook haar Belydenis al in de Fransche Kerk gedaan. Dominé kan zich zo nydig maaken over dat Sara's Belydenis leeren in de Fransche Kerk; en hy heeft deugdelyk gelyk. 't Is waaragtig, of onze Kerk maar voor schorrimorri is. Hoor, uw Zuster deed daar slegt aan. Wel foei! dat de Kinderen uit ouwe Hollandsche Familiën zo by de Fransche Dominées ter Kerk loopen: nu, de mode moet gevolgd. En veele meisjes gaan meer om den Dominé, als om het woord: Ik plagt ook zo al te doen; want ik was wel voor een grapje,

{==216==} {>>pagina-aanduiding<<}

vóór ik bekeerd was. Nu, Wim, ik schryf u uit een goed hart. Ik mag niet zien, dat je daar loopt als een Os voor den byl. Zeg het toch aan niemand; en schryf my eens onder couvert van Juffrouw Pietje; die ook zeer met u begaan is.
 
Uwe Vriendin,
 
w. heftig, gebooren rammel.




{==217==} {>>pagina-aanduiding<<}

Vier- en- veertigste brief. 

Mevrouw Cornelia van Oldenburg aan Mejuffrouw Geertruid Leevend.


Mejuffrouw, ge-eerde zuster!

De betrekking, waar in ik met UE. sta; de goede verstandhouding, die ik met u wensch te volharden, verpligten my UE. te communiceeren, dat myne Dogter in het huwlyk staat te treeden met den Heer Abraham Ryzig, wiens familie en omstandigheden UE. niet onbekend zyn. Het zal my aangenaam zyn, indien UE. eenig deel neemt in die voor my zeer wel gevallige gebeurtenis. Myne Dogter vreest, dat zy UE. eenige reden tot misnoegen gegeeven heeft. Dit is haar leed; en ik verzoek, dat gy het haar vergeeft. Zy bekent, dat UE. haar zevenhonderd guldens geleend hebt: die som zende ik, met een vertrouwd persoon, in halven ryders hier nevens; myn Bode zal de Quitantie ontfangen. Wy allen beveelen ons in uwe vriendschap, en ik teekene my,
 
Uwe geneegene Zuster,
 
c. van oldenburg, gebooren burlet.




{==218==} {>>pagina-aanduiding<<}

Vyf- en- Veertigste brief. 

De Heer Louis Basta aan Mevrouw Cornelia van Oldenburg.


Meefrouw!

U Brif is ons wel in hand bekome. Meefrou Basta bemoei zik niet meere met les affaires des autres gens. Haar Nikte isse une Vilaine. Zy heft myn Vrouw slekte bedaan. Zy makke trouw offe niet; hum geef daar niet omme. Diable! isse dat mooi: schelte op moi, un homme dun bonne maison; en myn frouw laaten loop voor die zottinne? Uw Doktre is een lelyk Meid. Zyn Zoontje speel mooi de liktemis; is dat koed for een anstaand Dominé, ma foi? Ik ben nu drie daag getrouw, en lef zo kelukkig als die Engel in hemel lef. Wy heb jou vriendscap niette van doen. Hum heb die koete vrienden in zyn eige sakke. Myn frouw zalle nit scryf an de mensen als zy binnen. Zy isse niet meer Juffrou, zy isse parbleu une groote Dame; niet de Mefrou van een Koopmaan; mais d'un gentil homme.
 
Votre Serviteur,
 
louis basta, baron de fridderac.




{==219==} {>>pagina-aanduiding<<}

Zes- en- veertigste brief. 

Mejuffrouw Petronella Renard aan den Heer Cornelis Everards.


Myn heer!

De styl van uwen Brief was vry ongemeen. Veelen myner Sexe zouden weinig behaagen vinden in de wys, waar op gy my uwe liefde te kennen geeft: maar die Brief heeft my gesterkt in de goede gedagten, die ik van u had. Ik heb nooit vermoed, geduurende onze verkeering aan myns Vaders huis, dat gy my met eene onderscheiding beschouwde. Myn oordeel over u was des onbelemmerd: maar was ik toen wel in staat, om met oplettendheid te beschouwen, welke de persoonen waren, die het meest by ons gezien wierden?
Volkomen overtuigd geworden, dat ik zeer beuzelagtig was opgevoed, ondernam ik om zelf myne opvoeding te hervatten. Ik slaag niet ongelukkig; dit moet u ook zo voorkomen, vermits gy my van uwe liefde verzekert, en wenscht, dat ik die eens beäntwoordde. Myne omstandigheden zyn u allen bekend; gy weet, dat ik aan mynen edelmoedigen Oom de grootste verpligting heb, en dat ik, door myne gcneegenheid om hem alle hulp en troost te geeven, alleen toonen kan,

{==220==} {>>pagina-aanduiding<<}

dat ik noch ongevoelig, noch ondankbaar ben. Ik maakte ook zwaarigheid in hem te verlaaten. Ik heb hier over met eene verstandige Vrouw gesproken; zy denkt nog een weinig anders over dit stuk. Myn Oom geeft u acces; ik stem er in zo verre in, als het aanleiding geeven kan om te zien, of wy redelyk wel voor elkander geschikt zyn, om eene nadere verkeering aantevangen. Ik heb nooit iemand met onderscheiding gezien: het kan echter gebeuren, dat myne achting te uwaards eens in een zagter gevoelen verandert. De denkbeelden, die ik my thans van huisselyk geluk formeer, zyn niet zeer wyd van die, welke gy u altoos maakte. Volkomen voldaan van alle zulke beuzelagtige en wel eens te verïngevolgde tydkwistingen, poog ik deel te krygen aan die genoegens, welke voor den mensch beter bereekend zyn. Sterke gehechtheid aan zulke woelige vermaaken had ik nooit; ik volgde; en dat veelal, om dat ik niet wist, wat ik met my zelf toch zoude aanvangen. Zy, die myne zalige Moeder gekend hebben, getuigen, dat, indien ik my als haare Dogter gedraage, geen eerlyk Man zyne liefde voor my zich zal behoeven te schaamen. Haar uitmuntend voorbeeld mis ik: dit is waar; maar myn voorneemen is oprecht. Dat gy de pligten van een naarstig Koopman betragt, is my te aangenaamer, om dat ik van mynen goedaartigen Vader gezien heb, hoe treurig de gevolgen der zor-
{==221==} {>>pagina-aanduiding<<}
geloosheid zyn; en welke wanorders verwaarloozing van het noodige kunnen voortbrengen. - Het zal my niet ongevallig zyn, u by geleegenheid te zien. Ik ben
 
Uwe Dionares,
 
p. renard.




{==222==} {>>pagina-aanduiding<<}

Zeven- en- veertigste brief. 

Mejuffrouw Jacoba Veldenaar aan Mejuffrouw Christina Helder.


Lieve vriendin!

Naauwlyks hadden wy gistren morgen ontbeeten, of Jetje, die met de kinderen in den tuin liep speelen, kwam al huppelend en snappend de lindenlaan, die op de Pastory legt, opgeloopen, met een jong Heer aan de hand. ‘Daar is, zeide ik tegen myne Moeder, de Heer Leevend;’ terstond was hy met de kleine Meid voor de glaazen. Hy zag wel, dat hy geen belet deed; hy omhelsde my als eene oude kennis, die men eens weer ziet. Ik wist er vry wat van. Myne Moeder vroeg niet: ‘hebt gy al ontbeeten?’ Het stond voor hem, toen wy in het Tuinhuis traden, gereed. De schrandre Jongen ziet zo op ééns alles; en maakte er voort gebruik van. Jetje stond aan zynen schoot, en dronk, lief gemeenzaam, uit zyn schoteltje: zy haalde de groote Pop, en het Printenboek, en Dirk moest het heele mooije Wagentje ook uitstallen. Het kind was dronken van vreugd. Myn Vader kwam van zyne kamer: de ontmoeting was zeer in mynen smaak: beleefdheid zonder laagheid, meerderheid

{==223==} {>>pagina-aanduiding<<}

zonder er aan te denken. Ik merkte spoedig, dat hy mynen Vader magtig toeviel; want hy bleef wel een paar uuren by ons, voor hy ons onöpgemerkt alleen liet: er is veel gepraat over Leiden, de Professooren, en den staat der Academie. Hy spreekt wel, en heeft niets pedant.
Myne Moeder hem verzoekende, om hier den dag te passeeren, liet hy zynen Vriend uit de Herberg haalen; dien hy, zeker uit bescheidenheid, daar gelaaten had. Al de kinderen liepen hem om 't lyf. Myne Moeders oogen zeiden: wat zyt gy een goed Jongeling! word toch een braaf Man. En de mynen bleeven haar geen antwoord schuldig. Hy was vrolyk en vriendlyk: trouwens, ik zag hem nooit anders. Myn Vader merkte aan, toen wy des avonds over hem spraken, dat hy een zeer bekwaam, zeer fatsoenlyk, inneemend Jongeling is, die geen ordinair Predikatiemaaker zal worden. Predikant! Willem Leevend! dat kan ik maar niet in myn hoofd krygen.
Des namiddags bood hy my zyn arm, om eens te wandelen. Wy hadden het heel druk.
Ik. En gy zyt zeker op Beekenhof geweest?
Hy. Ja, voorleeden Maandag.
Ik. En alles was wel? Myne Vriendin is wat verkouwen geweest; maar, zo ik hoop, reeds beter.
Hy. Zo kwam het my voor ten minsten.

{==224==} {>>pagina-aanduiding<<}

Ik. Men ontmoet zeer weinig zulke verdienstelyke jonge Dames, als Juffrouw Helder.
Hy. Veelen kunnen er nooit zyn. [Hy zag my toen zo sterk aan, dat ik myne oogen neersloeg; gy weet, hoe diep door, hoe ernstig gezet hy zien kan, als hy iets wil uitvinden.]
Ik. Wat verlang ik al weer, om haar te zien!
Hy. Wat moet gy beiden [en hy sloeg zyn arm om my heen, onder het wandelen,] gelukkig zyn in elkanders vriendschap! Gy verdient al de liefde van haar hart; immers, tot dat er eens een nog gelukkiger persoon komt, die zy - nevens u - zal beminnen.
Ik. Dat stem ik toe: Juffrouw Helder heeft een zeer schoon karakter.
Hy. Gy zegt dit niet, hoop ik, om dat gy twyfelt, of ik wel in staat ben dat te zien? Hoor, Coosje, hy, die Juffrouw Helder om haare schoonheid kan pryzen, verdient niet haaren naam te noemen.
Ik. Wilt gy haar wel eenen dienst doen, Willem?
Hy. Coosje! hoe kunt gy my dit vraagen! Wilt gy! zeg, wat ik doen moet; zeg het my toch.
Ik. Gy moet uwe belofte volvoeren.
Hy. Ik versta u: terstond. Kom gaan wy in huis.
Hy verzogt om een kaers, sloot de luiken, stelde de machine, trok myn profil, transponeerde

{==225==} {>>pagina-aanduiding<<}

het op de grootte, die ik bepaalde; verzogt myne Moeder ook om te zitten; en in een uur was alles in order. Ik gaf hem een hartelyken kusch ter belooning. Ik zende het hier nevens. Dat myner Moeder is voor Mevrouw Helder. Welk eene fraaije regelmaatige schaduw is de haare! hoe vervallen zy is; nog ziet men, dat zy er wel uit ziet. Ach, als ik haar aanzie! ... Chrisje lief! gy bemint uwe Moeder.... meer zeg ik niet: het schynt ook, dat zy wat beter wordt. God geeve het. Zy is nog maar zes- en- veertig jaar.
Wy hervatten onze wandeling; ik bragt hem op een ander onderwerp, op Juffrouw Roulin. ‘Hebt gy haar profil niet? ik zoude het zo gaarn eens zien.’ [Hy keek, als of hy dagt: en waarom zoud gy dat zo gaarn eens zien?]
Hy. Neen, ik heb haar profil niet. Lieve Coosje, zo gy myne beste Lotje [zyne beste Lotje, verstaat gy dat, Chrisje?] kende, ik geloof, dat gy myne achting [een aartig woord, om liefde uittedrukken!] zoud billyken.
Ik. Ik geloof het op uwe verzekering: Is zy niet van eene zeer ordentelyke familie, en heeft zy niet veel verstand?
Hy. Ja, beiden is waar; maar haar hart, ach Coosje, haar hart is zulk een schat!
Ik. Ziet zy er wel uit?
Hy. U zou zy bevallen; zy is meer dan het

{==226==} {>>pagina-aanduiding<<}

geen men doorgaans mooi noemt. Men kan haar, zegt myne Zuster, en die is taamlyk onaandoenlyk, niet zien, zonder belang in haar te neemen.
Ik. Hoe oud is zy?
Hy. Twee- en- twintig Jaar zal zy omtrent zyn.
Ik. Is zy vrolyk van ommegang?
Hy. Neen: nooit meer dan blymoedig, en doorgaans stil, ernstig minzaam.
Ik. Hoe gelukkig zal hy zyn, die eens haar man wordt! [Hy drukte myne hand, zag voor zich, zweeg, hemde; ik zag, dat hy daar liefst niet meer van spreeken wilde. Ik ging met hem in huis.]
Wy hadden een alleraangenaamsten dag. Alle de Kinderen zyn zyne vrienden; maar op Jetje is hy zo zeer verzot, als van den winter. Om agt uuren vertrok hy.
Het scheen my toe, of hy my wel iets had willen zeggen: maar hy bedagt zich; hy kon er niet toe besluiten. Meer dan ooit houde ik my verzekerd, dat hy gelasterd wordt; maar tevens, dat hy in ernst verliefd is op zyne beste Lotje. Hoe kan dat anders? Lotje, zo beminlyk! Wim zo gevoelig voor alles, wat verdienste, deugd, geest, bevallig kan genaamd worden! Hy zal zeker niet onverhoord blyven.
Myn Vader wagt zeer veel van Leevend; en

{==227==} {>>pagina-aanduiding<<}

houdt zynen Vriend Jambres voor een zeer stroef ziekelyk Man, die verbaast afgetrokken denkt. Willem is zeer begeerig, om mynen Broeder Hendrik te leeren kennen. Dit hoorden myne Ouders met veel genoegen: men sprak ook over hem: wie weet, of hy Hendrik geen bezoek geeft, als hy in die Provintie is.
Op uwen Brief heb ik thans niet heel veel meer te antwoorden. Ik feliciteer u echter, dat gy het zo by de oude kennisschap gelaaten hebt. Wel nu kunnen wy (is het dan zo niet?) eens hartig lachen over zyn verkeerd antwoorden, zyne hardhoorigheid, zyne verzinning in het voordienen, en vooral daarover, dat hy zyne hand te rug trok, of hy die aan het konfoor gebrand had. Heden, dit is allemaal wel heel mooi! Nu, lach dan, Chrisje! Hebt gy geen trek? Ik ook dan niet. Ja? als gy niet zo omstandig geweest waart, zoude ik u dan verdagt honden .... waar van bid u? Maar nu, wel hoe zoude het my in 't hoofd komen? .... Nu, vaar wel! rasch kom ik u eens onverwagt bezoeken, ten ware gy my, (en dat schikt hier veel beter,) voorkomt. Tot zo lang; heden, dat is niet wel gezegd; neen, altoos ben ik, myne heele lieve,
 
Uwe waare Vriendin,
 
c. veldenaar.




{==228==} {>>pagina-aanduiding<<}

Agt- en- veertigste brief. 

Mejuffrouw Martha de Harde aan Mejuffrouw Alida Leevend.

Nou, Nigt, daar is weer een pot te vuur, over jen Broer Willem, den Student. De Varkens loopen nou allegâer in 't Koorn. Booy is nou meester, en de waereld geeft tol. Ik ga daar naar Dominé: och Heer! ik wist van den Prins geen kwaad. En Juffrouw Heftig is, zedert dat zy op ons vriendenmaal was, zo dingzig en zo beleefd; althans zy wou met dolle geweld hebben, dat ik mêe thee dronk. Ik kon het haast niet doen; want ik heb t'huis handen vol werk; evenwel ik deed het maar. Dominé kwam binnen, heel verbolgen, en zo rood als een bietekroot, zo als het spreekwoord luidt. Hy zei eerst niets; en ik dagt, wie weet of de Man niet voor de Kerk heeft zitten kaveeren. Onder het theedrinken haalde hy een Brief uit zyn borst, of uit zyn zak, daar wil ik afzyn ... neen, toch uit zyn borst, want hy was in zyn Japon, (dat ik wet zien mag voor een Dominé.) Het was eigenlyk een Gedicht, en al vry groot; ik dagt, dat het een Bruiloftsgedigt was; hy stelde voor om het eens te leezen: Dat was koorntje op myn molen; want ik heb,

{==229==} {>>pagina-aanduiding<<}

zedert ik getrouwd ben, geen Gedigt gezien, of, om zo te spreeken, een stichtlyk woord gehoord, met de druktens van myn huishouwing; ik heb wel wat anders te doen dan gedigten te leezen, en ook ik heb geen gedigten, en onze Freryk leest nooit op rym; 't is maar waaweling, zeit hy; en met zo een slytagtigen jongen, die over al uitgroeit, en een man, die alles van zyn lyf zaagt, en stukkend werkt: zo dat, dat was wel geraaden van Dominé. Ik luisterde als een vink, en de traanen kwamen my in men oogen, zo daverde Dominé het Gedigt helder op. En al de zonden van ons land komen er allemaal zo mooi in; dat moet ik zeggen. Dominées Vrouw kon niet zwygen, maar zei: dat is juist den spyker op den kop. Net, hebben de menschen zich zelf bedorven. Wél heden, dat is zo als de Schrift zeit: God heeft de Menschen goed geschapen, Man en Wyf schiep Hy ze. Mevrouw Donker heeft zeker dat zuure bakkes en dien benaauwden uitkyk niet van onzen Lieven Heer, of de Ouderling Snapop zyn dikke gemeste lyf; want Mozes zegt, alles was goed. Dominé zuchtte, trok groote oogen, schudde zyn hoofd, sloeg op de tafel, gooide het Gedigt nêer, wou niet voort leezen, zo zy niet stil was; al fut, Compeer. Heden, Dominé, (zei ze, en daar sprak de Vrouw wel aan,) mogen wy dan nooit eens over het Goeije spreeken? Dan wordt het spreekwoord waar, dat de Schoenmaakers Vrouwen met ge-
{==230==} {>>pagina-aanduiding<<}
scheurde schoenen gaan. Hy las weer wat voort. Ja, (zei Juffrouw,) konden wy dat weeten, waarom God zo veel misselyke dingen toelaat, wy zouden, veel geruster leeven. - Ja, Juffrouw, (zei ik zo,) daar zullen wy nooit regt agter komen, denk ik. Dominé las weer wat voort. Eindelyk raakte het Gedigt nog uit. Wel, (zei ze,) dat is een mooi stuk! en zo gebalzemd geschreeven. Alle onze jonge lui moesten dat leezen, in plaats van die konkelige Vlaamsche Operaas deunen, en Fransche Liedjes. - Ja, (zei ik zo,) dat was goed. En wat zeit het Gedigt dat mooi, dat men hier zo in het onzeker voortleeft; dat heb ik, Tantelief, gisteren nog ondervonden. Myn man was naar stad, want daar is hy niet van daan te staan, en hy bleef wel een uur over zyn tyd weg. Ik zei al in myzelf, waar mag hy toch weer ergens in een gat steeken? Ik haalde allerlei muizennesten in myn hoofd, want een Mensch denkt altyd het ergste. Dan dagt ik weer, kom, kom, hy zal in geen twee slooten gelyk loopen; en die hem van daag steelt, zal hem morgen wel t'huis brengen. Maar het geen my nog best vertroostte was, dat me juist die text inviel, het was net, of het my zo wierd ingegeeven: die God bewaart, is wel bewaard: zo dat ik maar zeggen wil, dat dit in 't geheel maar niet van het mooiste is met die onzekerheid.
Juffrouw Heftig en ik hadden ook schoone pret, om dat het Gedigt zegt, dat God de Heer de

{==231==} {>>pagina-aanduiding<<}

Huichelaars ook niet gemaakt heeft: want (zei ze zo,) ik heb de meeste woorden met Dominé, als wy ons kerkelyk bezoek hebben, en Broer Teem daar een Gebed staat uittebulken, zo lang of hy er op gehuurd was, en dat al het eeten koud en styf en zudderig wordt. Hoor, Tante lief, ik hou van kort en goed: myn Gebed moet zo lang niet zyn als een Lynbaan. Ja, Nigt, die eigenste Juffrouw Heftig heeft de Schrift op haar duim, en zy brengt het zo mooi te pas. Maar 't was of het te Keulen donderde, toen Dominé zyn stem verhief en zei: het smart my in myn ziel, (zei hy zo,) dat gy, Juffrouw, en dat gy vooräl, myn lieve Vrouw, den Geest der onderscheiding niet hebt. Ja, ja, (zei Dominées Vrouw,) wy moeten allen niet even ryk of niet even wys zyn. En ik hou niet van dat vitten en kibbelen en uitpluizen van een woord. Als het my maar sticht, ben ik al dubbeld te vreden. Beproef alles, en behou het goede, zeit Petrus, of Paulus, nu, dat is het zelfde. Zie, Juffrouw, ik wou, dat Dominé zo vittig niet was op elle dingen; daar door komt hy geduurig aan den haal, en in veel haaken en oogen. Ja, (zei ik toen, en ik veegde myne oogen af,) ik ben maar heel gesticht over dat Rym. - En ik (zei Dominé,) zeg, dat het geen dag mag zien, en dat de maaker een vyand Gods is. En toen sprak hy met ons van Adam, en de Slang, en een Proefgebod, en een Werkverbond; maar om dat alles te ver-
{==232==} {>>pagina-aanduiding<<}
staan, moet men zelf een Dominé, of ten minsten een Dominées Vrouw zyn; het zyn zulke hooge dingen, Nigt. Eenvoudige lui, zo als myn Man en ik, hebben er niets ter, waereld aan. En het Rym is dan maar heel mooi, ik zou 't wel willen uitschryven; dat zou ik. Nou, ik ben maar heel bly, dat ik in het goeije zo een sloof ben. Puis! wyze lui zien overäl kwaad water; en als ik danig gesticht ben, zitten zy te trillen van al de kettery.
En weet gy, waarom ik u dit schryf? Ze zeggen, dat Neef het gemaakt heeft. Dominé gaat danig en danig aan; en hy is niet neer te zetten; ja, hy gaat danig en danig aan, zeg ik je nogmaals. En als hy nu eens niet voort studeert, komen er nog meer wissewasjes in de familie. Ja, het is wel vast van uw Broer; want die zekere Juffrouw, daar Dominé het Gedigt van heeft, is eene speciale van Juffrouw Renard; en Dominé zal Juffrouw Pietje daar nader over spreeken, om dat zy zulke ketteryen durft te gaan zitten leezen: want als het met het Geloof op zy zit, spaart hy geen kind in de wieg; en daar zyn ook de Dominées voor, om op ons lui Geloof te passen; anders hadden wy henlui niet noodig, wil ik spreeken.
't Zou my magtig spyten, als Willem nu om ze oen stronterytje van een Gedigt niet zalig zou worden; zie, daar zou ik wraak over roepen, en het

{==233==} {>>pagina-aanduiding<<}

in geen vaten weeten te koelen. Wel, lieve kinderen menschen, als het er evel zo naauw op aankomt, dan zal de hel nog te klem zyn: want wy hebben allen vergeeving noodig, de beste en de slegtste, al is 't dan niet om een vodje van een Gedigtje. Hoor, weetje wat, Nigt, ik zeg altyd, 't is goed, dat onze lieve Heer, die hier boven is, veel goeder is dan wy. Het zal met Willem nog wel wat schipperen, hoop ik:
Maar hoe staat het met jen Huwlyk? Ik zie nu van agteren, dat onze jongen je niet is opgeleid; en dan kun je hem ook niet neemen; dat spreekt van zelf. En ik denk, dat het met Neef Ryzig nog wel wat gaan zal. Groet Vader en Moeder, en zeg my toch, of Willem dat Gedigt gemaakt heeft; ik kan er niet van duuren.
 
martha de harde.



{==234==} {>>pagina-aanduiding<<}

Negen- en- veertigste brief. 

De Heer Willem Leevend aan Mejuffrouw Wilhelmina Heftig!


Mevrouw!

Ik ben zeer getroffen door het deel, dat gy in my gelieft te neemen. Ik bedank u hartlyk voor de bewyzen, die ik daar van in uwen Brief ontfing. Maar, Mevrouw, hoe kan ik zeggen de maaker te zyn van een Vaers, dat my uit uw berigt nog onbekend blyft. Juffrouw Renard leest veel, en ik zie niet, wat verbintenis er is tusschen het vermoeden, dat een Vaers, 't welk Dominé Heftig by eene Vriendin deezer Juffrouw vindt, van my zyn moet, en het leezen van Juffrouw Renard. Dit, Mevrouw, kan ik u verzeekeren, dat ik nimmer een regel schreef, waar onder ik mynen naam niet zoude durven zetten; of die een redelyk onderzoeker zynes Godsdienst weinig zoude betaamen.
Of myn Heer Heftig vermogens genoeg heeft, om my, indien zyn Eerwaardigheid dit goedvond, het studeeren te beletten, daar aan twyfel ik zeer hartlyk; maar dat zyn Eerwaardigheid in staat zyn zal, om myn Beroep moeilyk te maaken, is by my zeer zeker. Maar, indien onze Beroepen

{==235==} {>>pagina-aanduiding<<}

Godlyk zyn, zal ik niet altoos ledig behoeven te staan. Voor Mejuffrouw Roulin heb ik groote liefde en achting; zy is dit waardig. Hou u van myn stilzwygen verzeekerd, en geloof, dat ik ben,
 
Uw ootmoedige Dienaar,
 
w. leevend.




{==236==} {>>pagina-aanduiding<<}

Vyftigste brief. 

De Heer Willem Leevend aan Mejuffrouw Petronella Renard.


Myne heele lieve!

Dat ik u met een Brief plaag, is niet al myn schuld. Lees, in vertrouwen, den inliggenden en myn antwoord; en bezorg den mynen aan zyn adrès. Wat is er een gemaal over zeker Vaers? is het dat niet, 't welk ik voor u gecopieerd heb, toen ik, laatst te Amsteldam zynde, met u daar over in gesprek raakte? Nog maal bedank ik u voor die lieve oogenblikken, en het vertrouwen, waar mede gy my, met opzicht tot des Heeren Everards verzoek, behandelde. Geluk, myne Lieve, met die Party. Hy staat my nog wel voor, om dat ik hem, toen ik nog een jongen was, veel by u gezien heb. Gy zult een braaf en goedaartig Man hebben: en wie is zo een Man beter waardig, dan myne beminlyke Vriendin? Komt gy, (maar het is nog vroeg,) dan niet te Rotterdam woonen? Hier by heb ik zeer veel belang. Gy zult dan de geleegenheid hebben, om met de familie van myn Heer en Mevrouw Helder te verkeeren. Mevrouw is eene uitmuntende Vrouw, ook voor jonge lieden: ik durf u verzeekeren, dat

{==237==} {>>pagina-aanduiding<<}

Juffrouw Chrisje u zal behaagen. Indien uw aanstaande Man myn Vriend niet wordt, zal het my zeer bedroeven; ik ben voorbereid, om hem hoog te achten. Lieve Renard, wat vliegt de tyd! Heugt het u nog, dat ik een stoute kleine jongen was; en dat gy, schoon al een heel Juffrouwtje, altoos myn party trok, als ik het te kwaad kreeg? ô dat waren lieve dagen! Zo was het met Juffrouw Helder toen ook. Als de Dames ouder worden, wordt de conversatie zo plegtig; evenwel met u is dit nog zo wat anders. Niet, heele Lieve?
Myn oogmerk blyft voor als nog voor Predikant te studeeren, hoewel er voor my nog al zo iets ongevalligs in ligt. Ik heb my door dat Vaers eenige voldoening willen geeven, voor den slaafschen dwang, waar in ik, zedert myns Vaders dood, ben opgevoed. Myne waarde Moeder is zeer naauwgezet rechtzinnig; en ik ben overstelpt geworden door eene geheele menigte, voor my ondraagelyke begrippen. Hier door, dunkt my, verminderde eenigzins de schaamte, dat ik nu over myne keuze tot het Boänergschap nog zal aangezien worden voor een innig jongman, wiens zucht het zo mag zyn, zich aan te gorden, om by leven en welzyn eens gevoelens te gaan voortplanten, die eenen eeuwigen stryd voeren tegen het gezond menschen verstand: Dit denkbeeld vernedert my schrikkelyk. Ik verheug my echter, dat de waare aart van den Godsdienst, en het

{==238==} {>>pagina-aanduiding<<}

wel verklaard Euangelisch Systéma my zullen bevelen, om alle dweepagtige, om alle harde en bittere gevoelens met al myne vermogens te keer te gaan! Gy merkt wel aan dit schryven, dat ik een zeer groot vertrouwen in uwe stilzwygenheid stel?
Myne lieve Juffrouw Roulin is wat onpasselyk geweest, ik hoop, dat zy beter is; ik schryf deezen uit ...; want de Brieven, die er voor my komen, worden verzonden aan het adrès van mynen Vriend Helder. Hoe vuurig verlang ik dikwyls, myne heele Lieve, dat gy Juffrouw Roulin kende! hoe groot zoude het wederzyds behaagen zyn in elkander! hoe gelukkig zou een vertrouwelyke vriendschap voor u beide zyn! Het Huwlyk myner Zuster met den Heer Ryzig doet my veel plaisier. Hy moet, tusschen ons, al een heele Bol zyn, om zo eene stoute meid aan te durven. Alles is keurlyk tusschen ons. Ik heb haar nu hartlyk lief; en zy schynt ook wel met my te zyn.
Ik omhels u, en noeme my, Pietje Renards
 
Liefhebbenden Vriend,
 
wim leevend.




{==239==} {>>pagina-aanduiding<<}

Een- en- vyftigste brief. 

De Hoog-Eerwaardige Heer Jan Willem Heftig aan den Heer Professor Godfried Maatig.


Hoog-eerwaardige heer!

Als gy dit ingesloten Vaers zult geleezen hebben, dan zo zeg ik, met de ontaarte Zoonen des vroomen Aartsvaders Jakob: Beken toch, of dit uw's Zoons rok zy; na dat zy het schaduwbeeld des Josephs Christus verkogt hadden; even zo als hy naderhand door zyne Broederen, naar den vleesche, verkogt wierd; na dat zy zyn veelverwig kleed door het bloed van een gedood dier gesleurd hadden. Beken toch, zeiden zy, of dit uws Zoons rok zy! Dit vraag ik ook aan u. Is dit uws Zoons rok? Zie dan, ja zie dan, hoe jammer en rampvol hy gesleurt en gesleept is door het walchlyk bloed van oude en nieuwe ketteryen; reeds door heiligen yver uit de ark der waare Kerk gejaagd. Roep nu vry uit, met den kermenden Jacob: Een boos dier heeft hem opgegeeten. En wie is dat boos dier? Immers de duister- en verdoemling, Jambres!
Ik ben er, edoch met moeite, agter gekomen, dat het stuk van uwen geliefden Leerling waarlyk

{==240==} {>>pagina-aanduiding<<}

zy. En toen ik de jonge Juffrouw daar over berispte, zeide zy, dat de Heer Leevend zeker geen zwarigheid zouden maaken, om, des noods; er voor uit te komen. Zo gaat het huilend ongeloof her- en derwaards; zoekende wie het zoude mogen verslinden. Deeze myne geestelyke Dogter weet niet meer, wys te zyn met maatigheid!
Geen couplet, geen regel, geen woord is er in het Vaers, dat geen ketteryen, ja bygeloof, ja ongeloof aanduidt: Lees dit stuk, en zeg dan van uwen Student, het geen de weenende Maria zeide: Zy hebben mynen Heere weggenoomen. Hoorde gy ooit van zo een koud, dor Systéma, als er in dit vaers geleerd wordt? Kan het anders zyn, daar het geheel door de kille handen der verkleumde menschelyke reden, niet bezield door de koesterende straalen van de Zonne der Gerechtigheid, welke aan Neerlands Kerkhemel slonkert, geschreeven is? Zoude dit Systéma, niet gebouwd op den hoeksteen Christi, vast zyn kunnen? Sprak hy in de twee eerste coupletten alleen van genadenloozen, onwedergebooren, van Arriaanen, Sociniaanen, Arminiaanen, en Lamsche Mennoniten, dan had hy met recht kunnen zeggen, dat het beter voor hun waar, in het niet gebleeven te zyn: wie ontkent doch, dat het beter is niet te zyn, dan eeuwig verdoemd te zyn?
Dan op dees aard geplaatst en slegts een mensch te zyn.

{==241==} {>>pagina-aanduiding<<}

(Hier las ik liever, dierlyk mensch te zyn.) Maar dit te zeggen van Jehova's Keur- en Lievelingen! - Dit is hemeltergende Godloosheid; dit roept om wraak! - De vraag:
Waarom of de Almagt toch den mensch ten voorschyn riep?
Dit is de vraag der verwaande en meer dan heidensche Onkunde. Zie hier, ô verwaten Jongeling, het antwoord: Lees, en sidder!
God schiep den mensch, om toon- en spiegelbeelden zyner gerechtigheid en goedertierenheid te zyn: zyne goedertierenheid betoont hy in het zaligen der Uitverkoorenen, om Jezus wil; zyne gerechtigheid in de vaten ter onëere ende den verderve toebereid.
De eerste en laatste regel van het derde couplet maakt dat geheele couplet tot een Atheïstisch mengelmoes. Hy zegt:
Der menschen ziel schynt met iets boos doordrongen.
In zynen natuurstaat schynt dit niet slegts zo, maar is het wel deeglyk zo. In ons, (zegt de groote Kruisgezant Paulus,) in ons woont geen goed. Maar wat heeft hy met eenen Paulus te doen? Plato, Socrates, Aurelius, zyn zyne Eu-
{==242==} {>>pagina-aanduiding<<}
angelisten en Apostelen; zy verkondigen hem de Goede Boodschap ten goeden.
De mensch (bloos, Hoogmoed, bloos!) wordt door zyn Lot bewerkt.
Dit gaat goed: (de mensch is volstrekt lydelyk,) maar waarom niet, door God bewerkt? zuiver Deïstery. Door God bepaald, zou nog beter zyn. Salomon, het Orakel der halve Christenen, zoude hem dit gezegd hebben: 's Konings harte is in de hand des Heeren, enz. Het Lot wordt in den schoot geworpen, maar het geheele beleid daar van is van den Heere. Maar uw begunstigde Leerling wil liever de Godheid uit de Waereld bannen, en het blinde Noodlot ten throone voeren.
In het vierde Couplet vind ik het allersynste aftrekzel der Arminianen eigen gerechtigheid, en der Phariseën hoogmoed. Wie dan een bedorven, den wellust geheiligde Leevend, zoude durven vraagen:

Wierd in myn' zie een enkle trek gevonden 
Tot 's naasten smart, zyn onheil, zyn verdriet? 


Hy is echter snood genoeg, om te durven zeggen: Ik hebbe myn harte gezuiverd en ben rein van myne zonden. En, wiens deugdzaam hart? dat van Jambres? Gave God, dat het gewond ware! Of dat eener dus verre deugdzame jonge Juffrouw?

{==243==} {>>pagina-aanduiding<<}

Dit, als bywerk zynde, onderzoek ik nu niet. En wie dwingt hem daar toe? Het Noodlot, zeker.
De dryvers des Noodlots zyn zeker wel de regte beschuldigers van de Leeraars der Rechtzinnige Kerk, als maakten die God tot Oorzaak van het kwaad! Doen zy wel beter? Met het vyfde couplet kryg ik hoop, dat de Dichter Sions worstelingen heeft tusschen de onweerstaanbaare Genade, en het alles weg sleepend bedorven vernuft. Het zesde couplet spreekt de taale Jobs; maar het zevende toont, dat niet het hart, alleen de taal veranderd is: dat het onmagt, geen onwil is, om langer te twisten met den Almagtigen. Hy versmaadt de Genade. Hy zegt, dat zyn Vriend hem in deezen Doolhof van verwarring brengt; in weerwil van zyn hart roept hy uit: dat zyne ziel, zonder God, zo aakelig is als de Waereld zonder zon.
 Wat doet hy nu? Houdt hy aan dien God vast? gelyk Jacob aan den Engel; toen hy zeide: ik zal u niet loslaaten, voor gy my gezeegend hebt? Neen, hy geeft gehoor aan den Duivel, den Menschen-moorder, de oude slang; maar! Wie heeft ooit met God getwist, en vrede gehad? Zo verkeeren Genadenloozen alles ten hunnen eeuwigen verderve. Van twyfelingten gaan zy over tot vleeschelyke gerustheid. Om dat hy gelooft, dat God alles gemaakt heeft, vleit hy zich, dat het nog al wel met hem staat. Om dat geen Godverzaa-
{==244==} {>>pagina-aanduiding<<}
ker vraagt, waarom heeft God alles aldus gemaakt? Even of het beter ware, den Schepper te bedillen, dan Hem te ontkennen! Zo vangt God de menschen in hunne eigen arglistigheid!
Nu gaat hy over, om zich eene menigte zwarigheden te verzinnen, en zegt eindelyk:
Dat God de menschen dus niet gemaakt heeft.
Hier was immers het regte punt, om naar den Oorsprong des kwaads te zoeken? Om den Bybel te raadpleegen? Om in het Paradys ter schoole te gaan; en te leeren, hoe het hoofd des Werkverbonds den schuld draagt? Want door één mensch is de zonde in de Waereld gekomen; en wy hebben allen in hem gezondigd: Hoe de aarde, dat is de grond van ons boos en vervloekt hart, doorens en distels moet voortbrengen; als een gevolg des vloeks, bedreigd door den Wetgeever. Dan moest hy gesprooken hebben van den Val, de Erfzonde, de Slang, den Boom der kennisse, Eva, den Appelbeet, het midden des Hofs, enz. Hier door zoude hy hebben kunnen spreeken van den Tweeden Adam. Ja, dan zoude hy, als een onzer waarde Broeders, (wiens afbeeldzel zelf gevaar liep, om door de Engelen ons ontrukt, en in den Hemel opgehangen te worden, immers indien de Heer Voet geloof verdient!) zyn Vaers aan den Drie-eenen God hebben kunnen opdraagen. Dan had

{==245==} {>>pagina-aanduiding<<}

hy zyne kunst Gethsemané geheiligd, en Golgotha ware zyn Helicon. Dan had hy, gelyk iemand van den wulpschen Poot zeide:

Dan had hy zyne lier aan 's Heilands deerlyk lyden, 
En Jezus kuische min, voor altoos mogen wyden. 


Dan had hy der Kerkbruid kunnen voorgalmen, en zich nu reeds zyns ampts waardig getoond. Maar neen! Hy verlaat de fontein des leevendigen waters, (den Bybel,) en hy houwt zich zelf bakken uit, die geen water en houden. Zulk een Bak is de bedorven reden; zulk een Bak is het ongeheiligd vernuft; zulk een Bak is de dwaaze wysbegeerte van Leibnits, van Wolff; zulke Bakken zyn de Predikatien van Blair, de zedelyke Romans; zulke Bakken zyn de Boeken van Hess, Jeruzalem, Niemeijer; zulke Bakken zyn inzonderheid de Werken van Foster, Berkley, Craig, Eberard. ô Dit zyn vermolmde verscheurde Bakken, die geen druppeltje water des levens inhouden!
En ô gruwel! zo een mensch der zonde durft nog bidden! Wien aanbidt hy? Den onbekenden God. Hy heeft geen geloof; en al wat uit het geloof niet is, is zonde. Zo wilden de Jooden een teeken zien; zo wilde de ryke man in de hel, dat Vader Abraham iemand aan zyne Broeders toezond; maar het antwoord was: zy hebben Mozes

{==246==} {>>pagina-aanduiding<<}

en de Profeeten. En zyn er nu nog geene gaarn getrouwe knegten onder ons?
Kort om, het geheele Vaers is een Heidensch stuk, waar in niets van den God des ouden Verbonds gevonden wordt. De ernst, die er als een vernis overlegt, makt het te gevaarlyker; ziel-schadelyker dan de Minneliederen van Sappho dan de Drinkdeunen van Anacreon.
Het geen ik voorzien heb, en waar voor ik u, lieve Broeder, ook waarschuwde, is gebeurd! Willem Leevend is gevangen door zyn eigen vernuft; verydeld in zyne overleggingen. De Vrygeestery, die Afgod onzer Eeuw, verblindt zyne zinnen. Hy is der Waarheid ongehoorzaam, en der Ongerechtigheid gehoorzaam geworden. Zyn licht is duisternis. Christus is voor hem onnut geworden. Wel, myn waarde Mede - broeder in Christus, ik bezweere u, dat gy deezen zuurdeesem uit het midden van u weg doet. Hier toe roept u uwe heilige Bediening. Zorg aldus voor de jonge Nasireërs Gods; op dat niet alles verzuurd worde. Laat zyn zo genaamd goed gedrag u toch niet bedriegen! Geene heidensche deugden van edelmoedigheid en milddaadigheid. Dit zyn de deugden, die buiten God en Christus omgaan, en een wegwerplyk kleed zyn. Had hy een geloof als een mostertzaad, hy zou bergen van zwaarigheid kunnen verzetten; maar hy heeft het niet.
Wilt gy u des niet verdagt maaken by de vroo-
{==247==} {>>pagina-aanduiding<<}
men in den lande; wilt gy niet met eenen van der Marck verstooten worden; wilt gy 's lands Academie voorstaan; werp Leevend uit uwe Synagoge. Het is niet billyk, dat hy langer het brood der kinderkens neeme. Laat hy by zyne Vrienden studeeren; by Arminianen en Mennisten; die hebben immers ook hunne Professooren; die buiten zyn, oordeelt God. Meent gy het des waarlyk met de goede zaak, werp hem uit, uit het midden van u; indien gy immers wilt, dat ik my blyf noemen
 
Uw. Broeder in Christus, en Vriend,
 
j.w. heftig.




{==248==} {>>pagina-aanduiding<<}

Zo heeft God den mensch niet gemaakt. 

Bespiegeling.


Wat is de Mensch, de waereld, wat's het leven? 
Een zwakke worm; een huilende woestyn; 
Het leven meest met tegenheên doorweeven; 
Ach, beter waar 't misschien in 't Niet gebleeven, 
Dan op dees aard geplaatst om slegts een mensch te zyn! 
  
Wie is in staat de rampen op te tellen, 
Van dien stond af dat God de Waereld schiep; 
De kwaalen, die den sterveling verzellen, 
Hem overal en onvermoeid hem kwellen? 
Waarom of de Almagt toch den mensch ten voorschyn riep? 
  
Der menschen ziel schynt met iets boos doordrongen. 
Zyn' vryheid! - ach! hoe eng is zy beperkt! 
't Is ydelheid, de mensch voelt zich gedwongen, 
Wat Dichters ooit van deeze vryheid zongen, 
De mensch, bloos, hoogmoed, bloos! wordt door zyn lot bewerkt. 
  

{==249==} {>>pagina-aanduiding<<}

Wierd in myn ziel een enkle trek gevonden 
Tot's Naastens smart, zyn nadeel, zyn verdriet? 
Gy weet dit, Gy! die alles kunt doorgronden. 
Ik moest nogtans een deugdzaamhart doorwonden. 
'k Doe traanen storten..ach, waarom of zulks geschiedt? 
  
Vraag ik 't waarom? zal ik my dan vermeeten 
Met God te gaan in 't plegtig Rechtsgeding? 
Moet ik, een Mensch, kan ik het waarom weeten? 
Zal ik my zelf ten eenenmaal vergeeten? 
Ik! twisten met myn God! niet verder, sterveling! 
  
In welk een nagt van dikke duisternissen 
Heeft my myn Vriend, helaas! reeds heengevoerd! 
't Is scheemering - wat zeg ik - blindlyk gissen. 
'k Sta raadeloes; ik durf niets meer beslissen. 
Hoe aaklig is myn ziel, hoe donker, hoe beroerd! 
  
In deezen stand kan ik niet langer duuren, 
Onzekerheid is my te zwaar een lot. 
Zo liefde en magt dees Waereld niet bestuuren, 
Roof dan, ô Dood, roofrasch myn leevens uuren; 
't Geen de aarde is zonder zon, ben ik ook zonder God. 
  

{==250==} {>>pagina-aanduiding<<}

Blymoedigheid! ze is uit myn oog verdweenen! 
Ik ben, ik ben haar gunsteling niet meer. 
't Genoegen vlugt al verder, verder heenen; 
Myn hart is vol, ik wensch, maar kan niet weenen; 
Van waar, ô God, van waar dien droeven ommekeer! 
  
Die vraag geeft lugt! Waartoe dit angstig kwellen? 
Vraagt hy dit ooit, die zynen God verzaakt? 
Onkunde moog tot twyfling overhellen. 
De ziel schynt toch met zekerheid te stellen: 
Daar is, ô Mensch, een God, die alles heeft gemaakt. 
  
Daar is een God, die alles bragt in weezen. 
Hoe! ook den Mensch? met al dat zeedlyk kwaad? 
Het geen wy zien, waar van wy zo veel leezen! 
Hoe! ook den mensch, het meest van al te vreezen; 
Of zelf 't veragtlyk doel, of 't werktuig van den haat? 
  
Den dwingland ook, ten top van eer verheeven, 
Door 's Volks geroep, of door 't geboortenrecht? 
Die, door zyn wraak of trotsheid aangedreeven, 
Baldaadig speelt met 's Onderdaanens leven, 
De menschlykheid onteert, der deugd zyn ryk ontzegt? 
  

{==251==} {>>pagina-aanduiding<<}

De Neroos ook, berucht door gruwlykheden? 
Een Marius, wiens oog van moordlust blaakt? 
Een Phlips, verfoeid om schandelyke zeden? 
Een Phlips, die zelf natuur op 'thart dorst treeden. 
Neen, waarlyk neen: God heeft den Mensch dus niet gemaakt! 
  
Den Gierigaart, die zyn gestoole schatten 
By dag en nagt al vastende bewaakt? 
Zyn hand verrekt, om nog al meer te omvatten? 
Nooit ophoudt met zich doodlyk af te matten? 
Neen, waarlyk, neen: God heeft den Mensch dus niet gemaakt! 
  
Is de afgunst óók het proefstuk van Gods handen? 
Gaf God den Mensch dat afgepynd gelaat? 
Die doodsche verf, die uitgeteerde handen? 
Dat gluipend oog, die afgeknarste tanden? 
Dien valschen Judas-lach, die zo afschuwlyk staat? 
  
Gaf God de zucht tot dat zo helsch genoegen, 
Die altoos vreugd in 's naastens rampen smaakt? 
Dat hartenleed, dat woelend tergend zwoegen, 
Als 't bly geluk zich elders heen wil voegen? 
Neen, waarlyk, neen: God heeft den Mensch dus niet gemaakt! 
  

{==252==} {>>pagina-aanduiding<<}

Zyt gy 't bestaan ook aan een God verschuldigd, 
Verfoeilyk mensch, gevloekte Lasteraar? 
Gy, die uw hart der Boosheid hebt gehuldigd, 
Die twist en haat altoos vermenigvuldigt? 
Der onschuld laagen spreit, niet denkende aan gevaar? 
  
Dat brandend oog, 't geen uitgaat op verspieden, 
Het al beloert, op dat gy alles wraakt; 
Dat luistrend oor, 't geen 't luistren schynt te vlieden; 
Die driften, die in uwen boezem zieden, 
Zyn niet van God. Hy heeft den Mensch dus niet gemaakt. 
  
Ontuchtige! durft ge u Gods werkstuk noemen? 
Gaf God aan u dat stout, dat lonkend oog, 
Dat vuig gelaat, waar op ge u durft beroemen? 
Die treeken om uw daaden te verbloemen? 
Die gladde tong, die steeds zich naar uw wil bewoog? 
  
Zyt ge als een Dier uit zyne hand gekoomen, 
Die als een Dier uw hoogsten wellust smaakt? 
Gy, die uw drift on mooglyk kunt betoomen, 
Daar gy u zelf 't vermoogen hebt benoomen; 
Want God heeft, zekerlyk, den Mensch niet zo gemaakt. 
  

{==253==} {>>pagina-aanduiding<<}

Gy, gansch ontbloot van Menschelyke zeden, 
Die Overdaad, die Zwelgzucht tempels sticht! 
Uw traanend oog, uw waggelende schreeden, 
Uw dik gelaat, uw afgebruikte leden, 
ô Dronkaart, zyt gy die aan uwen God verpligt? 
  
Afschuwlyk Dier! uw' zwaare weezenstrekken, 
De vuile gloed, die in uwe oogen blaakt, 
Uw kaale kruin, uw purperroode vlekken, 
Doen ons den slaaf der Dronkenschap ontdekken: 
Maar, God, God heeft den Mensch geenzins aldus gemaakt. 
  
ô Toornige! zyn die verbolgen oogen, 
Dat opgezet verwilderde gelaat, 
Die staameltong, ontbloot van 't spraakvermogen, 
Dat oor, het welk geen klagten wil gedoogen, 
Toen God u schiep, door Hem gesteld in zulk een slaat? 
  
Was uwe rust, van dien tyd af, verbrooken? 
Was uw gevoel zo zotlyk ligt geraakt? 
Was toen uw drift zo vreeslyk reeds ontstooken? 
Was toen uw bloed alreeds zo fel aan 't kooken? 
Neen, waarlyk, neen: God heeft den Mensch niet zo gemaakt. 
  

{==254==} {>>pagina-aanduiding<<}

Zyt ge uit Gods hand zo norsch, zo ruw gekomen, 
Gevoelloos Mensch, dat door niet wordt verzagt, 
Nog nooit de stem der vriendschap hebt vernoomen? 
Geen traanen kent, ook als gy die ziet stroomen; 
Der menschlykheid bespot, voor niets dan zwakheid acht. 
  
Heeft u Gods hand dat momtuig aangetoogen, 
ô Huichelaar, waar mee gy zyt bedekt? 
Gaf hy aan u die schynbaar zedige oogen? 
Dat staatige, 't welk door zyn groot vermogen 
De eenvoudigheid bedriegt, en al haar eerbied wekt? 
  
Deed Hy u zo gemaakt, zo zuchtend treeden? 
Heeft Hy uw tong dan maar alleen bespraakt 
Tot lastertaal, tot morrende gebeden, 
Ter doeming van uw's Naastens goede zeden? 
Neen, waarlyk, neen: God heeft den Mensch dus niet gemaakt. 
  
Heeft dan de Mensch zyn eigen wil bedorven? 
Die nu zo vaak vergeefsch met de ondeugd kampt! 
Heeft elke drift al meerder kragt verworven? 
Kwynt zyne Rede; is zy reeds half gestorven? 
Is dan de veerkragt tot het goede heel verlamt? 
  

{==255==} {>>pagina-aanduiding<<}

Waarom een magt den sterveling gegeeven, 
Die 's Hemels magt dan tegenstand kan biên, 
Om 's Hemels wil te kunnen wederstreeven; 
Om naar zyn lust, om naar zyn drift te leeven, 
En de opperheerschappy van zynen God te ontvliên? 
  
Waarom aan drift haar kragten niet benoomen; 
En aan Rede een beter magt gegund? 
Dan had de mensch voor minder kwaad te schroomen; 
Dan zou haar magt het woen der drift betoomen; 
In 't waarom blyft altoos het groot bezwaarlyk punt. 
  
‘Bestaat ge, ô God, als Schepper aller dingen! 
Ach! hebt gy my in uwe gunst gevormd! 
Verlos myn geest van zyne twyfelingen! 
Die myne rust-myn werkzaamheid verdringen, 
't Vertrouwen op uw gunst reeds hebben weggestormt! 
  
Een wenk van u kan mynen geest ontdekken 
Het groot waarom, daar hy zo sterk naar haakt! 
Wat deugd al heil uit ramp en smaad kan trekken; 
Hoe driften ons ten voordeel kunnen strekken; 
Want gy, ô God! Gy hebt den Mensch dus niet gemaakt.’ 





{==256==} {>>pagina-aanduiding<<}

Twee- en- vyftigste brief. 

De Heer Willem Leevend aan den Heer Paulus Helder.


Waardste Helder!

Hoe aangenaam is de ontmoeting van vrienden, die elkander beminnen! Hoe voelde ik, toen ik u omhelsde, alle de eenigzins verzwakte aandoeningen opwakkeren! En hoe neemt dit niet aan, als men elkanders achting zo wel als liefde waardig blyft! Nooit, myn waardste Helder, waart gy zo over myne komst verblyd. Heb ik aan uw medelyden ook eenige verpligting? Noem my trotsch; ik zeg u echter, dat dit my spyten zoude. Myne eigenliefde wordt niet gaarn beklaagd. Mooglyk spin ik wat heel fyn; denk, dat ik thans veel in de Metaphysica wurm; is dit geene goede verschooning?
Heb geen medelyden met my; zeg maar altoos, dat gy my nog liever tot uwen Broeder zoud hebben, dan Veldenaar zelf. Meer verg ik niet. Hou u daar maar by. Wel nu, Juffrouw Helder zal een uitmuntend Man aan den Majoor Veldenaar hebben; die haare waardy kent, die haar teder bemint; dit is immers goed, en wel ... Ach, Pauw, wat helpt het den redelyken minnaar te

{==257==} {>>pagina-aanduiding<<}

affecteeren? Myn hart klopt van de grootste liefde, van eene liefde, die my zo geweldig beroert, dat myn sterk gestel er door lydt. Gy kent my: dit is des voor u geen raadzel. En ik zou gebleeven zyn! ... Ik zou, met de uitverkoorene van myn byna bezwykend hart, in deeze heerlyke zomeravonden door sombere laanen, en vertederend maanlicht, gemeenzaam met haar aan mynen arm gewandeld hebben! - Helder! Is uw hart dan een stuk ys?
Toen ik haar weder zag; ik moest my aan uwen hals hechten: het was niet alles vriendschap voor u, myn Vriend! Heb ik niet eene zotte vertooning gemaakt? Heb ik niet? Wat is het moeilyk, naast iemand te zitten eeten, daar men zich voor moet verbergen! En dat geduurig moeten antwoorden op duizend beuzelagtige vraagen!... Jongenlief, ik zoude u wel hebben willen kloppen met uw vraagen, en vraagen, en vraagen. Wat zyt gy toch een ellendige kwant! ja, ik ben nog nydig op u. Wel! kan men, als men met een eenig voorwerp geheel vervuld is, op duizenderlei kleinigheden, die daar geen betrekking op hebben, antwoorden? want anders, dan is alles van belang, hoe gering het schyne. Denkt gy, by voorbeeld, dat hiet my onverschillig is, of Chrisje een strookleurde strik, of een gris de line voor haaren boezem heeft? Neen: zeker neen: hier over kan ik wel een uur philosofeeren; en waar-
{==258==} {>>pagina-aanduiding<<}
om? Om dat het op haar toch uitkomt. Hoe slegt zal ik eene gerustheid hebben voorgewend, die ik niet meer ken! Mevrouw Helder, (ach, hoe lief heb ik Mevrouw Helder!) gaf my nog een zetje: Dit is Room, Willem, en dit zyn Perziken. Ik besluit er uit, dat ik de eene of andre lompheid begaan heb; ik maakte het nog weer zo goed als ik kon. Maar gy zyt zulk een eenpaarig redelyk jongman, dat gy my mooglyk niet verstaat. Kan ik u doen begrypen, dat het gevallig aanraaken van haare hand my te sterk trof, om daar eenige aangenaame gewaarwording door te ontfangen? Dit zult gy, onderdaan der koele Reden, gek, - romanesk, noemen. In 't voorbygaan, dit valt my hier niet ten onpasse in. Men zegt zo spoedig: dat is niet natuurlyk, dat is zeer romanesk. Maar! om wel te kunnen beoordeelen, wat of in de schoone natuur blyft, en wat romanesk zy, wordt er zekere evenredigheid tusschen het gezond oordeel en een zeer aandoenlyk hart vereischt, welke men nog al zo overal niet aantreft; mooglyk is dit de dryfveer wel, waar aan wy de enkelde groote Geniën te danken hebben. Redeneer zo veel gy wilt; dit is echter zeker, dat men zich de juiste denkbeelden niet vormen kan van driften, die men niet zeer volkomen kent; en daarom spreekt men altoos zeer onvolmaakt van zulke gevoelens, die men niet by ondervinding kent. Gy, myn Vriend, hebt veel

{==259==} {>>pagina-aanduiding<<}

meer kans om vergenoegd te leeven, dan ik; maar als het echter eens aan my toekomt, om gelukkig te zyn; dan weegt een oogenblik genot by my uw geheele rei van vergenoegde jaaren ten vollen op.
Nooit was zy zo schoon; geen wonder, zedig achteloos gekleed: maar dit is de toets der Vrouwelyke schoonheid. Ik vergeef het onze lelyke ryke Meisjes nog al, dat zy zich opschikken, (hoewel het eene slegte staatkunde is,) maar wat heeft eene Juffrouw Helder met de ongevallige uitvindzels der Mode te doen? Wat behoeft zy sterk gekleurde linten, wilde pluimages, lastige panjés, kostbaare pelises? ... Verveel ik u niet schrikkelyk? Nu, dat zy uwe straf, om dat gy my zo dikwyls uit myne aangenaame mymeringen gesnapt hebt. Nog een woord, en dan wat anders. Mevrouw heeft met my ook over Majoor Veldenaar gesprooken; en verheugde zich zeer in zyne promotie. Hy deelt ten hoogsten in haare achting. Myn hart klopt, als ik een man van verdienste zie recht doen: Ik moet toch nog al een taamlyk goede jongen zyn, daar my dit nu zelf geen moeite kost, als het eenen man geldt, die my eenen schat zal ontrooven..... Is dit echter wel meer dan billyk? Billyk! En zedert wanneer is billykheid de hoofddeugd der verliefden? ... Ei, laat ik nog maar één woord van Chrisje mogen spreeken! Lieve Helder, zou er geen hoop voor my zyn? Uw

{==260==} {>>pagina-aanduiding<<}

Vader was veel te beleefd: my, zo een jongen, zo altoos Myn Heer te noemen. Dit viel my zeer moeilyk; en men mag om zich zelfs wil nog al geen reden vraagen van die groote blyken van (quasi) achting; 't schynen beuzelingen..... Echter neen: myn Heer Helder is niet in myn voordeel ingenoomen. De achting van myn Heer Helder is my zeer dierbaar; doch ik ben overtuigd, dat ik die my poog waardig te maaken: wie is echter bewaard voor zulke geruchten, die ons in de achting van andren kunnen krenken, vooräl, indien men niet onderzoekt? Zou de schrandre Man ook vermoeden, dat ik zyne Dogter bemin? Doet hy my de eere aan van te gelooven, dat ik aan Chrisje eens niet onverschillig kan worden; en kom ik te weinig by hem in aanmerking, om dit goed te keuren? Is hy ook zo geheel voor Veldenaar; wyl hy, die zyne Dogter zo teder bemint, en zo Vaderlyk geleidt, voorziet, dat zy met Veldenaar zo gelukkig zyn zal, als de stand der dingen hier toelaat? Antwoord my hier op: zult gy?
Chrisje heeft iets tegen uwen Vriend: wat? is voor my niet te gissen. Ik kan haar geen reden tot misnoegen geeven. Ik zou eerder met de gansche Waereld in woorden kunnen raaken, dan haar het minste ongenoegen aandoen. ô Zy behoefde zo imposant niet te zyn, om my geheel te verpletten. Op myn woord; ik zoude mynen af-
{==261==} {>>pagina-aanduiding<<}
stand even goed gehouden hebben. Myn geluk heeft reeds genoeg verlooren. De onnozelste vryheid omtrent haar zou my zinneloos maaken. Dit weet zy wel niet; maar ik voel dat. Hoor, myn Vriend, een man, die moed heeft, en ziet, wat er voor hem te doen staat, kan zyne driften wel bestryden, maar hy kan nooit een verdrag met haar maaken: zo rasch zy hem tot handelen weeten te brengen, is hy den toom kwyt. Hierom wil ik haar vlieden, zy, die my - ik weet het zelf niet; ongelukkig maakt? dat juist niet; maar die my verlangens heeft ingeboezemd, die zy nimmer zal vervullen.... verlangens, die reeds behoeftens geworden zyn.
 
Ik moest myne pen daar neder leggen; zo waaragtig is de laatste zinsnede; ik ging eens in 't ruime veld ademen. Nu vervolg ik mynen langen Brief.
Ik schryf deezen digt by het fraaije Dorp, daar uwe beminde woont. (Van die heele lieve zal ik daadlyk spreeken.) Wy doen ons reisje te paard. Het Oord is hier zo schoon, dat ik al twee dagen hier herom reed, en nu nog eens in dit Dorp vernagt. Ik kan, hoe verre myn gezicht draagt, Beekenhof niet ontdekken. Evenwel, ik weet in welk een lyn het van ons geleegen is.... Dit,

{==262==} {>>pagina-aanduiding<<}

had ik zulks wat spoediger bedagt! zal vreemd voorkomen, zo men my hier ziet omdwalen; maar ik ben door 't vermaak van my hier te bevinden weggevoerd, - betoverd. Myn Vriend Jambres is zo geheel in zyne hooge metafysische bespiegelingen opgetoogen, dat ik even ongestoord wandel en peins, of ik geheel alleen waar. Dichters en Minnaars zyn de waare Vrienden der eenzaamheid, en van het afgezonderd Buitenleeven: zy hebben genoeg aan zich zelf. Alle groote hartstochten, alle werken van Genie, zyn wy der afzondering verpligt. Dáár leidt niets den aandagt af; dáár verdeelt niets onze begeerte; en tot welk eene hoogte kunnen wy het dan brengen! Hoe groot moet dan het vermogen zyn, 't welk ons bezielt, 't welk ons doet werken! Alle groote driften geeven ons zekere geschiktheid tot die verrukkelyke zwaarmoedigheid, die den vrolyksten mensch zo onëigen niet eens is, als men, in den eersten opslag, gelooft. Die zwaarmoedigheid, waar van ik spreek, heeft haaren grondslag niet in eene slappe, onveerkragtige, eentoonige onverschilligheid, maar wél, en wél alleen in eene geheele uitputting van dierlyke geesten. Alles heeft zyne hoogte; overspannen wy die, dan daalt onze ziel dies te merkbaarder, en met een pynelyken schok, beneden haar eigen rustpunt. Het matte oog kan zich niet opheffen; onze gewaarwordingen dommelen zich verwardelyk in een;

{==263==} {>>pagina-aanduiding<<}

alles is heel voor ons. Jambres is veel meer zwaarmoedig door temperament, dan wel door onaangenaame indrukken, die hy krygt. Maar uw Willem wordt, van den vrolyksten lugthartigsten knaap, een figuur, dat niet half zo veel voldoet dan voorheen. Ik heb zo veel werks om myne begeertens, myne verlangens naar de bezitting van eenen schat, die voor my niet zyn zal, te beteugelen, dat dit my sterker vermoeit, dan als ik een geheelen dag straf doorstudeer..... Maar gy zult al verlangen, om eens wat anders te hooren; laat ik dan beproeven, of ik de dagelyksche taal der menschen kan spreeken!
Ik ging des ogtends, na dat ik by u geweest ben, vroegtydig naar de Pastory. Ik wist door Coosje, dat de familie altoos zeer vroeg op was; ik begreep des, dat agt uuren geen onvoegzaam uur was, om eene geregelde Huishouding, die Buiten woont, te bezoeken. Jetje kende my terstond; liep my in myne geöpende armen, en bragt my aan haar lief handje naar de Pastory. Myne blydschap, toen ik Coosje wederzag, deed my eene gemeenzaamheid aanneemen, welke alleen haare goedhartigheid weet te vergeeven. Ik kuschte haar waarlyk met vervoering. Mevrouw Veldenaar verdient de Moeder van dit Meisje te zyn. Maar hoe trof het my, eene Vrouw van haare jaaren, omringd door zulke jonge kinderen, zo vervallen, zo ontkragt, - hoe zal ik het uit-
{==264==} {>>pagina-aanduiding<<}
drukken, - zo uitgeleefd te zien! Zy was reeds gekleed; een bewys, dat zy den moed niet opgeeft; ô dit deed my zo goed! dit toont ook, dat men geene bekommeringen wil opwekken. Ik kon myne oogen niet van haar houden. Zy merkte het, en toen. Coosje uit de kamer was, zeide zy, zagtjes glimlachende: ja, myn Heer Leevend, ik ben er niet heel wel aan; evenwel niet zo erg, als voor eenige maanden. Ik hou moed; want ik beken, dat ik, indien het Gode behaagt, hier nog wel wat zoude wenschen te vertoeven - zie deeze kleinen. Ik kon niets antwoorden; maar ik nam de vryheid van haare hand eerbiedig te drukken: eindlyk zeide ik, - neen: ik weet, het zelf niet; dit merkte ik, dat zy daar niet onvoldaan over was, want zy zeide: Coosje heeft u niet meer dan recht gedaan. De Heer Veldenaar kwam met Coosje in het tuinhuis, alwaar het ontbyt voor my gereed stond. Nooit ben ik ergens zo beleefd, zo eenvoudig hartlyk ontfangen. Ik bleef hier tot den avond. Men zond om mynen Vriend. Ik twyfel, of Dominé wel heele gunstige berichten heeft van hem; en of ik daar niet wel iets in deel. Zyn Eerwaarde heeft veel met my gepraat, en hoewel hy een te fatsoenlyk Man is, om onbescheiden vraagen te kunnen doen, zo is het echter zeker, dat hy my uitnoodigde, om veel te antwoorden; meer dan ik, een Jongen, verdiende. Hy vroeg naar Professor; en het scheen,

{==265==} {>>pagina-aanduiding<<}

dat hy by die gelegenheid dagt: Leevend moet nog al van de ergste niet zyn, als hy in de gunst van dien man is.
Benyd my het vermaak niet, dat ik genoot in met zo een huisgezin te eeten. Wy waren met ons tienen aan tafel. Alles was even geregeld. Hier op (zeide Mevrouw Veldenaar,) zyn de Heeren welkom. De frische Buitenlucht, en veel beweeging maaken graagte. Nooit at ik met meer smaak. Alle de kinderen waren even lief, allen met bloote kopjes, en zo regt zomeragtig gekleed. Men ziet duidelyk, dat zy hunnen Vader niet vreezen; allen wilden zy iets voor hem doen, allen praatten zy met hem. De kleinste jongen is de lieveling van allen. Toen zy vryheid kreegen, om van tafel optestaan, gingen zy hem, al juichend, in het heele mooije wagentje kruijen. Gy begrypt wél, dat Julfus Kindergek hun vervolgens elk eene beurt gave? Wat zyn dit beminlyke kinderen! Toen ik vertrok, hingen zy my allen om 't lyf. Wat kan men zich, terwyl men andren verheugt, onschuldig vermaaken! Jambres zelf stond, met zyne armen over elkander geslagen, dit alles aan te zien, als of hy eene mathematische figuur betragtte, en zei: wel, dat is toch ook mooi, om zo eens te zien.
Ik heb met Coosje nog al een heelen tyd gepraat en gewandeld. Men kan onmooglyk al de heele lieven zo beminnen, als zy verdienen; maar

{==266==} {>>pagina-aanduiding<<}

ik zou niemand liever tot eene Zuster hebben dan Coosje Veldenaar. Evenwel, ik ben nu met Daatje heel schoon te vreden; in agt geheele dagen is er zelf geen een Spiegelgevegt voorgevallen: met myn Heer, haar Vader, gaat dat zo goed niet. De Muziek, die zy speelen, is wat heel vol dissonanten; maar zy weegen elkander volkomen op. Töller beklaagde zich tegen my over myne Zuster. Hy heeft geen ongelyk: wat moet het evenwel een lompe hoogmoedige Mof zyn, om met zo een weergaas Meisje te durven aanleggen! Er zat immers niet op dan spot en verlies? Haar aanstaande Man verdient alle myne achting; en ik geloof zelf, dat ik hem eens als myn lieven Broeder zal kunnen beminnen.
 
Altoos uw Vriend,
 
w. leevend.




{==267==} {>>pagina-aanduiding<<}

Drie- en- vyftigste brief. 

De Heer Willem Leevend aan Mejuffrouw Charlotte Roulin.


Myne allerwaardste vriendin!

Maak ik niet wat heel spoedig gebruik van de vryheid, die gy my gaaft? Wat zal ik zeggen? ik ben zo zeer gewoon met u te praaten, dat ik my, zo veel doenlyk, dat gemis poog te vergoeden: laat ik des spoediger mogen schryven, dan gy mooglyk verwagtte! Toen ik vertrok, waart gy niet heel wel; ik vleije my, dat gy wat beter zyt: ach, hoe gemaklyk vleit men zich met iets, dat men zo vuurig wenscht!
Ik heb op Beekenhof een bezoek afgelegd; des daags daar aan sleet ik een alleraangenaamsten dag, aan het huis van Dominé Veldenaar. Gy hebt my dikwyls van deszelfs Dogter hooren spreeken? Ik weet by ondervinding, dat alles, u betreffende, voor my van belang is; en ook, dat gy vriendelyk deel neemt in het geen my aangaat, hoe gering het ook in zich zelf zy. Wees des even omstandig, bid ik u, zo met opzicht tot uwe bezigheden, als tot uwe gezondheid.
Thans bevind ik my in het aangenaamste gedeelte van Gelderland: ô, indien ik u elken a-
{==268==} {>>pagina-aanduiding<<}
vond konde vertellen, niet alleen wat, maar hoe ik gezien heb, alles zoude nog veel belangryker voor my zyn. Zo dikwyls ik verrascht worde door een schilderagtig Veldzicht, eene kronkelende rivier, een helder beekje, dat langs gladde keitjes voortvloeit, een bergagtig Landschap, met koorn en kreupel-bosch bezet, zeg ik: dit moest myne Lotje zien! Haar keuriger oog zoude my nog veel meer schoonheden, die my nu ontglippen, aanwyzen. Elke gedagte, die my invalt, wensch ik u, naar gewoonte, mede te deelen. Ten bewys geef ik u de volgende regels:

Hartverblydend Buitenleeven, 
Groeizaame akkers, weelig gras; 
Frische windjes, koele dreeven; 
Oogverheugend bloemgewas! 
Zagt gesuis van beek en stroomen; 
Vogeltjes, die vry en bly 
Zingend vliegt door haag en boomen, 
Hoe bekoort, verrukt gy my! 
Heerelyke zomerdagen, 
Milden regen, zonneschyn: 
Hy, dien gy niet kunt behaagen, 
Schaame zich een mensch te zyn. 


Hoe komt het, myne waarde, dat ik onder die behoor, welke zeer zorgvuldig verbergen, dat zy wel eens een Vaers maaken? Is het, om dat ik

{==269==} {>>pagina-aanduiding<<}

zeer wel weet, wat er vereischt wordt, om dat werk taamlyk wel uittevoeren, en niet onkundig ben, dat ik dat geen niet heb, 't welk den Dichter maakt? Of brengt het magtig groot getal onzer hedendaagsche Puikdichters my in de verbeelding, dat die zeldzaam gaaf zo algemeen is geworden, dat het onze byzondere najaaging niet verdient? Dit weet ik; een Portrèt, een Landschap durf ik laaten zien, maar ik heb den moed niet, om myn naam onder een Vaers te plaatsen: Helder my dit eens, by geleegenheid op!
Er is hier op het Land eene eenvoudige gastvryheid, waarvan men in het ryke Holland weinig begrip heeft. Hoe zoude het myne Lotje hier behaagen! zy, die zo geschikt is, om de genoegens der Natuur te vinden, en te genieten! Hoe begunstigt deeze stille eenzaame Landhoeve, alwaar ik deezen nagt myn verblyf hield, die aangenaame kalme, eenigzins droefgeestige overhelling myner ziel, die my zo natuurlyk wordt! Ach, myne Beste, wy hebben allen niet dezelfde geschiktheid om, door het geen ons omringt, even zeer geroerd te worden. Myn Vriend rydt door de heerlykste oorden, zonder er op te letten: zyne ziel is elders bezig. Ik laat geduurig myn paard stappen, om toch alles met eene langzaame naauwkeurigheid ten vollen te zien - te genieten. Dan klim ik eens af, om een fraaijen Heester, een vreemde Plant, eene my onbeken-
{==270==} {>>pagina-aanduiding<<}
de Bloem van naarby te beschouwen. Gistren hield my een Nagtegaal meer dan een half uur op de zelfde plaats. Myn paard trappelde, en knabbelde op zyn gebit van ongeduld; evenwel het Vogeltje zou my, had het nog langer gezongen, nog langer gehouden hebben. En wat, vraagt gy, doet uw Vriend? Die is naauwlyks vry van geest genoeg, om zich over myn talmen te verwonderen; ten minsten, hy heeft my nog niet gevraagd: waar blyft gy zo lang?
Ik weet, myne lieve, dat gy niet gunstig over hem denkt. Hy is echter een braaf, een kundig man, en die, als ik hem aan de praat kan krygen, myn geest eenen schat van denkbeelden opdoet. Myne vriendschap voor hem is des van een geheel andren aart, dan die ik voor Helder gevoel. Het is eene hulde aan zyn verstand; het is eene drift om veel te weeten, die my by hem houdt. Er is in myne vriendschap voor hem niets van dat wederzyds overëenstemmen, 't welk de ziel der vriendschap genoemd mag worden. Ik neem een oprecht belang in hem, en poog hem alle mooglyke diensten te doen; maar hy heeft ook weer niets van dat zwakke, dat ons naar een Vriend doet uitzien. Alle braave menschen hebben dat zwakke ook geenzins: uwe Vriendin Belcour, by voorbeeld.
Wat leggen er bronnen van genoegen in de welgeplaatste vriendschap tusschen deugdzaame, ge-
{==271==} {>>pagina-aanduiding<<}
voelige, voor elkander welbereekende menschen! Myn Helder en myne Lotje overtuigen my daar daaglyks van. ô Hoe dankbaar ben ik voor de geschenken, die ik in u beiden ontfing! Ach, myne heele lieve, er zyn gevoelens, die men alleen den tederlievenden Vriend kan toebetrouwen. Uwe vrienschap is des noodzaaklyk voor my! En echter ik bemin myn Vriend Helder meer dan ooit. Maar! lieden, die alles gelukt, of klein gevoelig zyn, en dus rasch voldaan worden, kunnen een Eeuw in 't rond leeven, zonder immer aan eenen Vriend gedagt te hebben; zy, wier begrippen zich alleen tot goede Bekenden uitstrekken. Myn hart vraagt een Vriend, - of eene Vriendin; want de vriendschap kent geene Sexe; bepaalt die haar aandagt? dan is zy geene vriendschap meer. Dit neemt niet weg, dat ik voor myne Lotje niet duizend kleine oplettendheden heb, die ik omtrent Helder noch zou willen, noch zoude kunnen waarneemen; of dat ik aan myne Lotje niet duizend kleine dwaasheden en zwakheden zoude toe-betrouwen, die ik voor Helder zorgvuldig bedek. Welöpgevoede Mannen behandelen uwe Sexe altoos met zekere aangenaame keurigheid. En de vriendschap is zeker noch geschikt, noch verpligt om hier van aftewyken. Er is ook iet zo zagt, zo mild, zo toegeeflyk in het kiesche Vrouwelyk karakter, dat het ons moed geeft, om ons geheele hart, zo als het dan ook is, voor onze Vrien-
{==272==} {>>pagina-aanduiding<<}
din uittestorten: wy worden niet gegriefd door een stilzwygend betoonen van meerderheid: wy worden alleen aangespoord, om haar beminlyk spoor te volgen, en achten ons gelukkig, dat zy ons hart wil bestieren en verbeteren. Bemin des uw Vriend, zo als hy u bemint. Dierbaar zyt gy aan myn hart: want ik ben
 
Uw getrouwste Vriend,
 
w. leevend.




{==273==} {>>pagina-aanduiding<<}

Vier- en- vyftigste brief. 

De Heer Paulus Helder aan den Heer Willem Leevend.


Beste vriend!

En wat zegt gy nu? ik wil u beklaagen; toe, word nu eens braaf boos, maar ik ken myns Vriends aart; die boosheid op zynen Vriend zal weldra in dankbaarheid veranderen. By ondervinding ken ik de verwoestingen niet, die zeer geweldige driften aanregten; ik besluit alleen van het mindere tot het meerdere. Ik begryp, dat hy, die door zyne begeertens gepynigd wordt, zeer veel moet lyden. Verbaast, Wim! is de toevallige gemeenzaamheid met haar, die gy bemint, voor u onlydelyker dan haare onverschilligheid? Neen: dat bezef ik niet!....
Hoe verkeerd hebt gy my beoordeeld! Ik poogde u uw geheim te helpen bewaaren; u die merkbaare afweezigheid van gedagten af te neemen, welke zo in 't oog viel: en zie daar, gy houdt my voor zo een zot, dat ik, ter goeder trouw, u duizend beuzelagtige vraagen doen kan.
Gy zyt by Chrisje niet toegevallen: trouwens,

{==274==} {>>pagina-aanduiding<<}

haar oordeel is niet vry: Ja. Veldenaar zal haar hebben; ik denk echter, dat hy wel Kolonel zyn zal, voor zyn gelukkige dag aanbreekt. Een nieuwe Minnaar, de Heer Renting, zal hem niet benadeelen. Ik heb u zo lief, dat ik ook voor u niet kan verbergen, hoe ik u voor haar uitkies; indien aan my de keuze staat. By Mama blyft gy Willem: dat is duidelyk. Zy houdt nog even veel van u, en ik verzeeker u, dat uw geluk en goed gedrag zeer veel by haar in aanmerking komen. Dat myn Vader tegen u is ingenoomen, is ontwyfelbaar. Hy heeft zich iets omtrent Lotje by my laaten ontglippen, maar het was zo schemeragtig, dat ik er niets op konde antwoorden. Gy hebt onder uwe Medestudenten vyanden; wees op uwe hoede. Ik geloof, dat myn Vader geene gunstige denkbeelden heeft van uwe vriendschap met zulk een bekoorlyk Meisje. Ik, die de historie van uw hart ken, mistrouw u niet; maar myn Vader kan de zaak niet uit dat oogpunt zien. Hy is voor 't uiterlyke, het geen men een Man van de groote Waereld noemt. Hy kent de Waereld zo als zy is; en weet, dat zwakheid en onbedagtheid meer wanorder aanregten, dan een oppervlakkig beschouwer kan vermoeden. Hy weet, dat veelen eene Galanterie noemen, het geen hy voor zedenloosheid beschouwt. Zyne geneegenheid voor Veldenaar rust op de vaste grondslagen van deugd en Godsdienst. Niemand heeft

{==275==} {>>pagina-aanduiding<<}

meer verachting, dan myn Vader, voor het geen men thans den Godsdienst van een eerlyk Man noemt. Hy zal Chrisje, die hy als den appel zyner oogen bemint, al zo weinig geeven aan eenen man van losse beginzels, als aan eenen knaap van slegte zeden. Hoe ernstig, hoe naauwgezet deugdzaam, meent hy echter: ‘dat eene jeudige uitspatting omtrent eene ondeugd, waar toe ons temperament ons heenen leidt, nog ligter te vergeeven is, dan eene ongeöeffende twyfeling aan zulke zaaken, die voor ons, ter onzer betragting, duidelyk genoeg zyn. Hy beweert, dat ongodsdienstigheid eigenaartig tot losse zeden opleidt; dat een man zonder Godsdienst, dat is, zo een, die de Wetgeevende magt eens oppersten Weezens ontkent, al ware hy ook zo ingetoogen als Spinosa zelf, nooit te betrouwen is. Hy is door geene wetten aan het heil der maatschappy verbonden. Zyn belang is zyne wet. Ik ben, zeide hy, meermaal bedroegen; maar geen Vrygeest kan zich beroemen, dat Helder ooit zo dom ware, als men zyn moet, om hem geleegenheid te geeven, ons aan zyne Noodzaaklykheid op te offeren.’
Gy hebt my niets gemeld van de profilen. Mama en Chrisje zagen die met goedkeuring. Zie daar, (riep Chrisje, op het eerste aanblikje,) zie daar het profil van Coosje. De omtrek is verwonderlyk naauwkeurig: ja, 't is dat lief intres-
{==276==} {>>pagina-aanduiding<<}
sant gelaat; en zy drukte het aan haare lippen! Geen lyst zou te kostbaar zyn, om het te omvatten; maar zy draagt het in postpapier gelegd, in haare portefeuille: Is daar voor u, ô gy Dweeper in de liefde, niet weer iets streelends in? Zy zal het zeker dikwyls beschouwen, en moet dan noodzaaklyk aan den handigen vervaardiger denken.
Uwe kieschheid omtrent uwe Lotje is zeer billyk. My dunkt zelf, dat gy dit aan haar en aan haare Vriendin verpligt zyt. Lieve Willem, wat gy dan ook moogt denken, betragt altoos de wetten der eer. Vergeet toch niet, wat gy dit dierbaar Meisje, wat gy u zelf, verschuldigd zyt... Stuif niet op! Ik mistrouw u niet; maar gy zyt twintig jaar, gy zyt zo als gy zyt, en het is eene Lotje, die u, op uwe wys, bemint. 't Is waar, gy bemint Chrisje; maar wat rustpunt heeft uwe deugd, daar gy geene de minste hoop hebt op haare bezitting?....
Chrisje spreekt zo weinig van u, als myn Vader zelf. Mama heeft veel genoegen gehad in die periode, daar gy van de lieve Mevrouw Veldenaar schryft: waarlyk, Mama neemt belang in u; mooglyk alleen om uwe Moeder.
Ik bemin Juffrouw Veldenaar, maar zy is er nog onkundig van. Ik weet niet, of gy daar wel iets van begrypt; doch ik vinde zulk een zagt vermaak in haar te beminnen, dat ik my niet kan waagen aan

{==277==} {>>pagina-aanduiding<<}

een weigerend antwoord: dit zoude myne kalmte stooren: ik vrees, dat er niets dan achting voor my zal te haalen zyn. Belang kan by zulk een edelaartig Meisje niets uitwerken: en dat zou my ook nog al niet genoeg zyn. Ik hoor, dat Kolonel van Sytsama op haar verliefd is. Myn oogmerk is tevens om, eenige maanden onbepaald, myn reis door Vrankryk, Zwitzerland en Italien te gaan doen; niet met een geleerd Man, maar met myns Vaders geweezen Lyfknegt, die met hem die zelfde reis gedaan, en voorlang, door myns Vaders edelmoedigheid, niet meer dienstbaar is. Gy vreest immers niet, Chrisje, (zeide ik al lachend,) dat ik als een Uilskuiken op reis ga, om als een verwaande Zotskap t'huis te komen? - Alle karakters (gaf zy, my vry spottig aankykende, ten antwoord,) zyn niet aangelegd, om immer, in wat opzicht ook, aandagt op te wekken. - Stoute Meid! Hoe moest ik dit uitleggen? Ik meen my niet te verhaasten; ik denk niet alleen Schilderyen, Gestichten, Kerken, en Paleizen te zien; maar ook de Zeden, de Gewoontens, de Wetten, ook de natuurlyke Historie dier Landen, immers oppervlakkig naar te gaan. In Zwitzerland hoop ik my het langst op te houden. De journaalen van mynen Vader zyn voor my onwaardeerbaar: het kan my aan de beste adressen niet ontbreeken: het zal genoeg zyn, dat ik de Zoon van deezen geësti-
{==278==} {>>pagina-aanduiding<<}
meerden Man ben, om my in de aanzienlykste huizen ingang te geeven. Had ik u tot myn reisgenoot! Vaarwel. Altoos zult gy uw getrouwsten Vriend vinden in
 
p. helder.




{==279==} {>>pagina-aanduiding<<}

Vyf- en- vyftigste brief. 

Mejuffrouw Charlotte Roulin aan den Heer Willem Leevend.


Myn waarde vriend!

Ik zie, dat gy uw woord houdt; maar twyfelde ik daar dan aan? Twyfelen? Hoe! en ik beschouw u als myn besten Vriend? Zoude ik op dit stuk, daar ik zo veel belang in heb, my hebben kunnen misleiden? Wat zou dat ook laag geweest zyn van u, indien gy nu eens gezegd had: Lotje, ik ben uw Vriend; en gy had dit niet oprecht gemeend! Indien gy Lotje nu reeds vergeeten had, om uwe andere lieve Vrienden, om, by voorbeeld, om - den Heer Helder. Reeds, zeg ik daar, en hoe heel lang zyt gy al vertrokken! Zo zegt Roulin ook. U moet de tyd niet schroomlyk lang vallen. Uw zeer goed geschreeven Brief toont my ook, dat gy wel zeer gelukkig zyt: gy hebt eene verwonderlyke vryheid van geest; gy ziet, gy geniet zo alles..... Gelukkig! Ach! dat is de vuurigste wensch myner vriendschap, ô die wensch zal my gegeeven worden; en dan is alles wél.
Ik ben niet heel wél; myn geest is zo bewolkt, zo duister, ik ben zo kragteloos; mooglyk is dit onmaatig heet weder daar wel de oorzaak van:

{==280==} {>>pagina-aanduiding<<}

aandoenlyke zwakke menschen worden, dit is niet te ontkennen, maar zeer door de gesteldheid van den dampkring aangedaan. Ik bemin myn Vriend, zo als hy my bemint. Maar schryven! ik kan niet; gy zoud nu niets aan een Brief van my hebben; ik voldoe my zelf niet, geduurig moet ik het verschryven; en dat vermoeit my te veel. Myne Vriendin is eenige dagen by my geweest. Zy groet u. Kunt gy niet wel twee Vrienden hebben? Helder en Lotje? Ik heb maar één Vriend, kan maar één hebben..... Vaarwel. Ik ben
 
Uwe Vriendin,
 
L.R.




{==281==} {>>pagina-aanduiding<<}

Zes- en- vyftigste brief. 

Mejuffrouw Adriana Belcour aan den Heer Willem Leevend.


Myn heer, ge-eerde vriend!

Kan ik u myne erkentenis voor uw omstandig en vertrouwlyk schryven beter toonen, dan door u in dat spoor te volgen? Vergeef het my, maar ik moet het herhaalen, myne Vriendin moest u nooit hebben leeren kennen. Dit is, zie my voor zo dwaas toch niet aan! dit is geen verwyt voor u. Hoe treurig is het, dat ons lot zo gezwaaid wordt door omstandigheden, waar in wy geleid worden; die wy voor ons niet uitkoozen..... Hier over kan ik my meermaalen weg denken! terwyl myne reden huivert, en besluiteloos staat; immers tot dat de Godsdienst my poogt te vertroosten, en wyst op het volmaakte! Uw Brief heeft my getroffen; meer dan gy mooglyk van my verwagt. Deernis met myne Vriendin, die zeker aan deeze zyde des grafs niet meer gelukkig zyn kan; misnoegen zonder een bepaald voorwerp; en de dwaaze wensch, dat gy haar zo gelukkig kont maaken, als zy u maaken zoude, deeden my ouder het leezen uws Brief beurtling aan. Wees gerust; gy hebt myne goedkeuring behouden: te

{==282==} {>>pagina-aanduiding<<}

meer, als ik uw karakter, uwe jaaren, uwe moeilyke omstandigheden in overweeging neem; en dit moet ik doen, zal ik u wel beöordeelen.
Na uw vertrek schreef zy my eenen Brief, die my overtuigde, dat zy zo ziek van hart als van lichaam was. ô Ik ken haar door en door. Toen zy weinig meer dan een kind was, zag ik haar met opmerkende liefde. Alles is voor my des duidelyk. Groot zyn de worstelingen, die er, in dien Brief, tusschen haar verstand en hart te vinden zyn! De beminlykste eenvoudigheid, en het keurigst zichzelf misleidend vernuft.... Want nu nog ontkent zy, dat zy verliefd is; en bewyst tevens, dat ik haar ongelyk doe. In dit te beweeren vermoeit zy zich dermaate, dat ik voortaan dat stuk onaangeroerd zal laaten; het is toch vruchtloos: er liggen nog meer voordeelen in dit toe te geeven, nu alles toch hooploos is; gy zult die zelf wel ontdekken. Lees nu, hoe ik haar gevonden heb.
Myne komst was haar aangenaamer, dan ik my had durven vleijen. Maar het is zulk een edelaartig Meisje! zy offert nog niet alles aan u op. Haare liefde voor u overschynt wel alle andre geneegenheden, maar dooft die niet uit; en de zagtheid haars goedaartigen inborst lydt niets door haare lastige ongesteldheid. Zy zat in het zomer-vertrekje, met een Bouquet by zich; zy zat te leezen, dagt my; maar myn aandagt was geheel

{==283==} {>>pagina-aanduiding<<}

op haar gevestigd. Het was omtrent tien uuren in den voormiddag: het huisgezin was ter kerk. Zy bragt my in het zomervertrek; sprak weinig, terwyl wy het geheele huis en den gang door gingen. Daar gekomen zynde, omhelsde zy my, en zeide: ‘uw bezoek is onverwagt, maar des te aangenaamer.’ [het was echter, als of zy wilde vraagen: hoe komt het, dat gy zo onverwagt komt?]
Ik. Daar houde ik my zo van verzeekerd, dat ik het noodloos achte, belet by u te vraagen.
Zy. Gy doet zeer wel.
Ik. Hoe vaart myne lieve Vriendin? gy ziet er niet al te frisch uit; gy zyt wat betrokken.
Zy. Zo zegt Roulin ook; er scheelt echter niet héél véél aan.
Ik. Hoe staat het met den eetlust en het slaapen?
Zy. Aan beide, weet gy, doe ik nooit veel. [Zy beschouwde het bouquet zeer aandagtig.]
Ik. Dat is eene fraaije bouquet. [Ik nam het glas op, om het nader te bezien; zy nam het my uit de hand; lief Meisje! als of zy zeggen wilde, ‘ô raak deeze bloemen niet aan! laat my die toch, voor wy alléén, behouden.’ Ik liet dat zo; zy drukte het bloemglas behendig aan haar hart, ik merkte het echter.]
Zy. ô Eene zeer fraaije bouquet!
Ik. Gy zyt altoos verliefd op bloemen; dat weet ik.

{==284==} {>>pagina-aanduiding<<}

Zy. Dat is zo, maar deeze zyn ook zo heel fraai! [Zy zuchtte.]
Ik. En uw Vriend is vertrokken: hebt gy al berigt van hem?
Zy. Ja, hy is vertrokken: heb ik u dit niet geschreeven? Berigt heb ik niet; nu, dat heeft zo een haast niet. Hy ziet nu ook andre Vrienden, by wie hy gaarn is. Mooglyk is hy nu wel op Beekenhof. [Zy bloosde sterk.]
Ik. Hiet zyn Moeders plaats Beekenhof, dat is een mooije naam.
Zy. Neen, dit is de plaats van myn Heer Helder; daar gaat hy andre Vrienden bezoeken, dan hy hier heeft.
Ik. Zo, nu begryp ik het! juist. Zo is de naam der jonge Dame, die my genoemd is. [Zy zag zeer verward.]
Zy. Heb ik u dan ook niet geschreeven, dat hy Juffrouw Helder bemint? Hy heeft het my zelf gezegd.
Ik. Dan moet gy eene byzondre Vriendin van hem zyn; want ik hoor, dat hy van zyne liefde een diep geheim maakt.
Zy. Dat ben ik ook; hy vertrouwt my alles.
Ik. Is er niet iets allerverrukkelykst voor u in dat vertrouwen?
Zy. [Zy drukte myne hand.] Zó iets verrukkelyks, dat ik, om gelukkig te zyn, niets anders behoef. [Zy wierd veel leevendiger; ik liet haar

{==285==} {>>pagina-aanduiding<<}

uitspreeken.] Ziet gy nu niet klaar, dat ik alleen zyne Vriendin ben? ô Dat geloofde gy echter nooit! Alles kan ik (want het onmooglyke moet men niet vergen,) opgeeven, maar zyn vertrouwen...... Ach! zo ik zyn vertrouwen verloor - dan; nu, dat zal nooit gebeuren. Waarde Vriendin, zyn hart, zyn lief opregt, zyn gevoelig hart is alles wat ik noodig heb: En als ik zyn volkomen vertrouwen heb, is zyn hart dan het myne niet?
Ik. Zeer zeker! Nu, ik verblyde my, dat ik omtrent u mistastte. [Zy zag my zo oplettend aan, dat ik duidelyk zag, hoe zeer deeze schielyke verandering myner gedagten haar verwonderde.]
Zy. Kende gy myn Vriend, zo als ik hem ken!
Ik. Ik ben gerust, dat Lotje Roulin, in zulk een gewigtig stuk als het verkiezen van eenen Vriend, niet onbedagt kan handelen. De Heer Leevend is braaf en beminlyk. [Dit smaakte haar zo zeer, dat zy my nu zeide, dat het bouquet van u was.]
Zy. ô, Nu zyt gy weer myne lieve Vriendin, nu verdenkt gy my niet langer; nu kan ik weer met u spreeken. Dat verdenken trof my dermaate, dat ik voornam, nooit meer met u over myn Vriend te spreeken. Verliefd! neen: zo verre is het niet gekomen; en ook, hy heeft my zelf gezegd, dat hy haar bemint: zy is zeer schoon.

{==286==} {>>pagina-aanduiding<<}

Ik. Hebt gy haar dan gezien?
Zy. Neen: maar hy draagt haar profil in zyn Brieventas, met een stuk eenigzins gekreukt zyden lint; mooglyk is het wel een strik, die zy gedraagen heeft. [Zy veranderde van verf, en betrok ten eenemaal.]
Ik. Dat zal dan een fraai paar zyn. Leevend ziet er wel uit.
Zy. Dat kan zyn; ik zie dat naauwlyks; hy is zo, als hy zyn moet in myn oog; en dit beslist niets.
Ik. En ook wat heeft de Vriend met den fraaijen Man te doen? Er zyn ook welgemaakter Jongelingen.
Zy. Denkt gy dat? Ik ken er geen: trouwens, ik heb daar nooit opgelet. Nu wy er tog van spreeken: Leevend is een schoon Jongman; immers hy wordt het daaglyks meer.
Ik. Is hy niet wat hoog gevoelig, wat trotsch?
Zy. Veelen zeggen het; maar ik zie dit niet.
Ik. In zyne oogen heb ik niet heel veel zin.
Zy. In zyne oogen hebt gy niet heel veel zin!.. Belcour! En hy heeft zulke schoone, zulke heerlyke oogen? [Ik sprak hier over, om te zien of ik haar nog niet zoude kunnen aantoonen, dat zy zich misleidde.]
Ik. Hoort gy niets van Bernards?
Zy. Ik heb een Brief van hem; en zoude dien al voor een maand beäntwoord hebben, maar ik

{==287==} {>>pagina-aanduiding<<}

ben verleegen om dien te beäntwoorden. Hy bemint my zo oprecht. Ik acht hem zo hoog. Hoe kan ik hem bedroeven? [Zy zuchtte.] Want ik geloof, dat het zeer smartlyk vallen moet, als men niet weder bemind wordt.
Ik. Zult gy hem dan andermaal bedanken?
Zy. Ongetwyfeld!
Ik. Zult gy dan nooit trouwen?
Zy. Ik zal nooit trouwen. [Dit zeide zy op een toon, die my van de vastheid haars besluits verzeekerde.]
Ik. Bedenkt gy wel, dat dit eene uitneemende party voor u is? Bedenkt gy wel, dat gy weinig middelen hebt? Bedenkt gy wel, dat gy verre beneden uwen vorigen staat gesteld zyt, en dat gy dien thans herkrygen kunt?
Zy. Bedenkt gy wél, dat ik te eerlyk ben, om myn hand te geeven aan iemand, die my teder bemint, en dien ik myn hart niet geeven kan? Bedenkt gy wél, dat ik nooit noch tot deezen braaven Man, noch tot het huwlyk neigde?
Ik. Hebt gy iets het minste tegen hem? immers niets!
Zy. Is dit toereikend, om een gelukkig huwlyk te wagten?
Ik. Gelooft gy dan nog al, dat, het geen men liefde noemt, volstrekt noodzaaklyk is, zal men een gelukkig huwlyk sluiten? Gy zyt een weinigje romanesk. Geloof my, Lotje, strikte eerlyk-
{==288==} {>>pagina-aanduiding<<}
heid, zekere gelukkige gelykluidenheid van karakter, en goedaartigheid, zyn zeer wel in staat om een paar menschen duurzaam gelukkig te maaken: Hier uit ontstaat juist wel geene liefde; maar hier uit ontstaat echter eene tedere, vriendelyke, wel willende gehechtheid, die ons beter in staat stelt, om op de beste wys te voldoen aan het groot oogmerk, huisselyk geluk, en het wel opvoeden van kinderen. Bedenk dit toch eens wel.
Zy. Ik weet, dat ik tegen u niet redeneeren kan: dit moge voor u zo zyn; ik denk daar anders oven. Het blyft immers ook waar, dat wy niet allen op dezelfde wyze gelukkig kunnen zyn? Het vernieuwd aanzoek van den Heer Bernards bedroeft my; maar ik zal nooit trouwen.
Zy wierd weder zo onthutst, dat ik goedvond daar niet verder over te spreeken. Onze Roulin kwam ook by ons; zo dat, het discours wendde van zelf.
Ik voorspel niets goeds. Zy was de overige dagen zo diep in gepeinzen, zy sprak zo byzonder weinig; en niets meer over u. Ik vrees! Ik vrees! Haar teder gestel zal voor deeze moeilykheden bezwyken! Roulin praat altoos van u, en dat wel met dat gulle goede gelaat, dat ons zyn geheel hart doet zien; nooit noemt hy uw naam, of ik merk, dat haar zenuwgestel schokt, even of men eenen zagten hik heeft; zy wordt nu eens doodelyk bleek, dan vuurrood; en myn medelyden zelf moet ik verbergen.

{==289==} {>>pagina-aanduiding<<}

Toen ik haar verliet, was zy minder aangedaan dan ooit. Het ongelukkig Meisje zoekt de eenzaamheid; ik zag dit door alle haare welleevendheid, door alle haare beleefdheden, duidelyk. Uw Brief, my open gezonden, zal ik haar per post zenden. Geen één woord, dat haar kan vleijen, en alles in de zagte toonen der tedere Vriendschap. Ik moet u wel hoogachten. Hoe jammer is het, dat zy door u ongelukkig wordt!
 
Uwe waare Vriendin,
 
a. belcour.




{==290==} {>>pagina-aanduiding<<}

Zeven- en- vyftigste brief. 

Mejuffrouw Christina Helder aan Mejuffrouw Jacoba Veldenaar.

In het Geldersche huisje, by de Menagerie, zes uuren.

Myne tedergeliefde vriendin!

ô Welk een heerlyke morgen! Ik hoorde, dat er in deezen nagt een zwaare regen viel. Ik stond vroeg op, om my zelf het genoegen te geeven van, by het opgaan der Zon, het verkwikte land te bezichtigen. Waarom zyt gy thans niet by my! Myn hart is zo vol, het vloeit over van de zaligste aandoeningen der dankbaarheid, voor den aanbiddelyken, den alles zegenenden God! Konde ik die aandoeningen in uwen boezem uitstorten, en wy beide met bewogen zielen zeggen: Looft den Heere, ô gy alle zyne schepzelen. Dit is onmooglyk; en niets ontbreekt er buiten dit aan myn geluk. Ik zoek des weder hulp by myne pen: want, wat gy ook moogt zeggen ten voordeele der afweezigheid, en der Briefwisseling, geene Briefwisseling kan my uw gemis vergoeden. Myn hart vraagt niets, als ik met u spreek, als ik u

{==291==} {>>pagina-aanduiding<<}

zie: maar, hoe dierbaar my uwe Brieven zyn; en hoe ik die altoos met een vuurig verlangen te gemoet zie, en met het grootste nut en vermaak lees; uw Byzyn, even leerzaam, even behaaglyk, verkies ik bestendig. Ach, waart gy thans hier by my, in uw bemind Geldersch huisje, dat niets dan gemak en eenvoudigheid vertoont! Hoe dikwyls zitten wy hier van hart tot hart, over allerleie, voor ons belangryke, onderwerpen te spreeken! Het is, als of wy hier onder het gebied der Natuur wederkeeren, en eens ademhaalen van de pracht en schoonheid onzes aanzienelyken Beekenhof. Myne geliefde Mama en ik ontbyten hier dikwyls.
Terwyl ik dit schryf, treft eene ryke mengeling van onderscheiden geluiden myn aandagtig oor, en vormt een fraai veld - en bosch - muziek. In de zwaare olmen, die dit boersch verblyfje omvangen, verheffen zich de liefelykste vooglen stemmen, die men, buiten die des nagtegaals, immer beluisteren kon. De zon is daar in volle pracht in het breede oosten hervoort gesteegen, en geeft, aan het door den regen verkwikte veld, de moestuinen, en de boomgaarden een groen zo schoon en ongevlekt, als het naauwlyks volkomen uitgewikkelde Sintjans blad ooit versiert. Hoe verbeelde ik my thans, in deeze stille eenzaamheid, de heldere, zoete, buigzaame stem myner Vriendin te hooren, als zy haar mor-
{==292==} {>>pagina-aanduiding<<}
genlied aanheft, en myne ziel met de heiligste aandoeningen vervult! Op dat denkbeeld verheft zich myn geest, myn styl wordt byna poëtisch; en waarlyk, is dit te verwonderen, als ik my verbeelde, hoe wy beide onze oogen vestigen op dezelfde ons omringende voorwerpen; hoe wy, door dezelfde gedagten doordrongen, met eene stille traan God voor dit alles loven, en te zeer getroffen zyn om iets meerder te zeggen dan: De Heere regeert: de aarde verheuge zich! Wanneer, myne geliefde Vriendin, zullen wy hier onze innerlykste gepeinzen elkander mededeelen, onze schaduw-dunne, onduidelyke denkbeelden, ophelderen en versterken? spreeken van onze vriendschap, spreeken van onze waare bestemming, het onzekere, het ledige deezes levens? spreeken over de zeer zekere standsverwisseling, van de gewigtige voorbereiding; en aan elkanders hart, kloppende door de edelste, zaligste vriendschap, voor eenige uuren vergeeten, dat er, buiten Beekenhof, eene Waereld bestaat, op wier schitterende tooneelen uwe jongen Vriendin maar te dikwyls eenen niets beduidenden rol speelt! Hoe gelukkig zoude ik dan zyn! maar nu; zo naby u, en u niet te zien; dat denkbeeld pynigt my!
Uw Brief, myne heele Lieve, was voor my des te aangenaamer om de profiles. Ik ben het volmaakt met u eens, dat een profil verkieslyker is dan een portret; ook al mist men de oogen, die, zo als

{==293==} {>>pagina-aanduiding<<}

gy eens aanmerkte, ons, indien zy ons iets te zeggen hebben, zo véél en zo duidelyk toespreeken. Ik ben des den Heer Leevend zeer verpligt voor de genoomen moeite: Mama is ten uitersten in haaren schik met dat uwer Moeder. Vind gy niet, Coosje, dat, naar maate men in jaaren toeneemt, er iets eerwaardigers over het gelaat der vriendschap komt? Dit merk ik te meerder, als Mama my eens eenen brief van haare Vriendin voorleest, voor meer dan twintig jaaren geschreeven; of als ik my bepaal by de verkeering onzer beider Moeders.
Pauw heeft een Brief van zynen Vriend, maar las er zeer weinig uit voor. Gister avond kwam aan zyn adrès hier een brief voor den Heer Leevend, met eene fraaije Vrouwe hand geschreeven: des morgens had hy nog een ontfangen, niet zo fraai, zo regelmaatig, immers het adrès niet. Er is en blyft altoos iet kenlyks in de hand; ook als eene Vrouw wel schryft: wat, kan ik niet zeggen. Eene Vrouw schryft keuriger, tekenagtiger, als zy wél schryft, en niet te veel denkbeelden heeft uittedrukken; een man schooner, stouter. Zo dat de Heer Leevend moet onder de Sexe zeer goede Vriendinnen hebben.
Was hy ongeneegen, om van Juffrouw Roulin te spreeken?... Van zyne beste Lotje? Dit is niet edelmoedig, niet billyk. Waarom vermydt hy te spreeken, immers met u, van een Meisje,

{==294==} {>>pagina-aanduiding<<}

dat hy bemint, en zo veel recht heeft op onze uchting, van zulk eene goede familie is, en begaafd met veele goede qualiteiten? Wat heeft hy u toch willen zeggen? Dit kan ik niet gissen. Trouwens, wat heb ik daar naar te gissen? het is immers buiten my? Ik kan echter, om het vreemde, niet uit myn hoofd krygen, dat hy zó veranderd is. Waar door is deeze afwending veroorzaakt? Gy kunt u geen denkbeeld van zyn gedrag vormen. Hy haaste zich weg, en zag echter, dat Mama hem gaarn hier gehouden had .. Ik ben boos op my zelf, dat ik er nog aan denk: nu wil ik er niet meer aan denken. Wat heb ik met den Heer Leevend en zyne grilligheden te doen? niet waar? Wat zyn wy gelukkig, myne Coosje, dat wy het niet in de magt van ongestaadigen stellen, om ons onheusch te behandelen! Ja, ik zie wél, dat gy u vermaakt in my wat te plaagen; zeer ten uwen dienste. Ik lach, (zie, ik wil oprecht zyn,) ik lach er wel niet om; maar het dunkt my zelf wat vreemd, dat ik er niet om lach. Ik ben er, geloof ik, te zeer, ja, hoe zal ik het noemen, geraakt? neen, - verwonderd over: zeker, het is toch onbegrypelyk van Wim. Hy kon immers Juffrouw Roulin wel beminnen, en zich zelf meer gelyk blyven, Coosje?
Myn Vader spreekt geen enkel woord van hem: ik versta dat zwygen. Hy spreekt thans met byzondere achting van den jongen Heer Renting,

{==295==} {>>pagina-aanduiding<<}

onlangs van zyn reis te rug gekomen. Ik ken hem maar weinig, en converseer niet veel met zyne Zusters. Mooglyk zal hy hier zyn adrès komen maaken; als het zo zy, zult gy 't weeten. Ik hoop het niet: want wat ontbreekt er aan myn geluk, dan dat ik u zo zelden by my heb? Evenwel, het schryven is eene goede uitvinding: uw Vriend Pope heeft gelyk. Dit neemt echter niet weg, dat ik veel liever een dag met u, als gy alleen voor my zyt, passeer, dan een uwer fraaiste, grootste brieven lees. Ik omhels u in myne verbeelding, en ben
 
Altoos dezelfde,
 
c. helder.




{==296==} {>>pagina-aanduiding<<}

Agt- en- vyftigste brief. 

De Heer Jacob Bernards aan Mejuffrouw Charlotte Roulin.


Mejuffrouw!

Overtuigd van uwe bescheidenheid, neem ik nogmaals de pen op, om u te zeggen, dat ik u bemin. Myn geheele gedrag maakt zulks ontwyfelbaar: maar er ligt iets zo aangenaams voor my in deeze herhaaling, dat ik nogmaals zeg, ik bemin u. Nooit gaaft gy my hoop; er is des geene te leurstelling: myne bezoeken heb ik gestaakt, wyl die u, om het oogmerk, onbehaaglyk waren. Ik deed meer; ik poogde uw beminlyk beeld, uw nog beminlyker karakter, uit myn geheugen te wisschen. 't Was vergeefsch! Meer dan ooit bemin ik u, haak ik naar het geluk van u de myne te mogen noemen. Ik moet nogmaals beproeven, of gy myne bezoeken, met dat oogmerk, dulden kunt: want hoe vuurig ik verlang om u weder te zien, ik zal u nooit kwellen, indien gy bepaaldelyk nogmaals zegt, dat myne aanzoeken u verdrieten.
Tot myne onuitspreekelyke droefheid hoor ik van onze waarde Belcour, dat uwe tedere gezondheid broozer dan ooit zy! De vrees, de alleraf-geleegenste vrees, de innerlykste bekommering,

{==297==} {>>pagina-aanduiding<<}

die ik hier over voede, zyn onbeschryfelyk. Ik bid u, myne waardste, laat my een bezoek by u afleggen, of, wilt gy, by uwen Broeder, myn waarden Vriend; en moet het zyn, ik zal van mynen wensch niets melden. Laat my maar hoopen; laat ik u maar van tyd tot tyd mogen zien. Ach, myne Lotje, waar zyn die lieve dagen, toen ik zo gemeenzaam aan het huis uwer Moeder verkeerde! Gy weet, dat zy my niet ongaarn tot haaren Schoonzoon zoude genoomen hebben.... Uwe Vriendin pleit voor my; uw Broeder is in myne belangen... Zoud gy iets waagen, door u geheel in myne bescherming over te geeven? Heb ik dan niet alle de gevoelens eens Vriends, alle de verlangens eens Minnaars? Kan ik u niet in dien rang herstellen, waar uit gy gedaald zyt? En kan hy, die de Vriend uwer Ouders was, die met hunne goedkeuring verëerd bleef, u altoos onverschillig blyven?.... Evenwel, indien uw hard niet tot my neigt; wat kan ik doen?... Myn eigen hart is immers ook myne Godspraak omtrent u! Ongaarn sluit ik deezen. Hoe troostryk is het, zich te onderhouden met het waardig voorwerp onzer Liefde! Ik ben, met de oprechtste liefde en de gevestigste achting,
 
Uwe
 
j. bernards.




{==298==} {>>pagina-aanduiding<<}

Negen- en- vyftigste brief. 

Mejuffrouw Charlotte Roulin aan de Heer Jacob Bernards.


Myn heer!

Ik weet, dat gy my bemint; ik ken en eerbiedig de goedheid van uw eerlyk hart; maar ik kan u niet ophouden, door u eenige hoop te geeven op myne bezitting. Konde ik uwe gevoelens beantwoorden; konde ik uit achting, uit vriendschap, uit erkentenis, eene Huwlyks verbintenisse aangaan; uw geluk, zo als gy dat noemt, was aanstaande; maar hier toe ben ik zo onbekwaam, als ongeneegen. Gy zyt eene betere Vrouw waardig, dan ik voor u zyn kan. Het smartte my altoos, dat ik u een oogenblik verdriet aandeed; ik had gehoopt, dat tyd en overdenking u in staat zouden stellen, om my met eene voor u gelukkige onverschilligheid te zien. Dit schynt u onmooglyk te zyn; en dit bedroeft my waarlyk. Als de Vriend myns Broeders, als de braave Heer Bernards, zyn uwe bezoeken my altoos welkom; maar ik acht my verpligt u nogmaals te zeggen, dat ik om uwent wil wensch, dat gy die thans niet hervat.
Uwe tedere bekommering voor mynen welstand

{==299==} {>>pagina-aanduiding<<}

doet my aan. Vorm u echter geene schrikbeelden daar omtrent. 't Is waar, ik bevinde my wat ongesteld; ik ben wat geesteloos, en minder dan ooit voor de conversatie geschikt; maar ziek ben ik niet; ik verricht, in tegendeel, alles wat voor myne bezorging overblyft. Spaar u des noodelooze aandoeningen; kom niet, bid ik u! En houd u verzeekerd, dat ik met de volkomenste achting ben
 
Uwe verpligte Vriendin,
 
c. roulin.




{==300==} {>>pagina-aanduiding<<}

Zestigste brief. 

Mejuffrouw Alida Leevend aan den Heer Willem Leevend.


Brôer lief!

Zo ben jy lui toch! Onverzettelyk, hardnekkig, dwingelands: Ryzig, zo wel als het heele zôôtje. En wat zal een zwak, weerloos, onderworpen Meisje (zo als uw Zuster toch maar is,) doen, als jelui Wet des sterksten door moet gaan? De Vriend Abraham wil my maar, coute qu'il coute, hebben. Wat ik er tegen praat, hoe veel ik van myne gebreken laat kyken, (om hem nog tot inkeer te brengen,) 't is of de Man dol is; hy wil my maar hebben, zie ik; en dat wel wat heel schielyk. Nu, hy koopt ten minsten geen kat in een zak, hy moest wyzer zyn; hy kent my immers; en naklaagen zal niet baaten. Wat of hy met my voorheeft, weet Joost! Verliefd is hy niet; dat is afgepraat. Zou hy my ook neemen, om zyn geduld te oefenen, om proeven op zyne langmoedigheid te doen? Wel nu, myn Heer de Proefneemer, gy zult in dit opzicht eene excellente Machine aan my hebben.
En jy, myn Heer de Poëet, repje, spoedje; roep al de negen Grootjes van den berg; zy moe-
{==301==} {>>pagina-aanduiding<<}
ten alle voor 't front komen, want gy moet aan 't werk. Toon, dat gy wel andre Vaerzen kunt knoeijen dan zulke, die, indien zy uw genie als Dichter tegenspreeken, echter getuignis draagen van uwe zucht voor zielschadelyke doolingen. Get, jongen, ik zou er byna om trouwen, op dat ik ten minsten ééns van myn leven myn eigen lof met goed schik kon hooren uitbrommen. Gy weet, helaas! dat ik niet zo schoon ben, als Chrisje, niet zo deegelyk, als Coosje, niet zo lief ben, als Pietje, niet zo meer dan dit alles, als uwe Lotje: maar wat behoeft gy myn Historie-schryver te zyn, als ik u tot myn Lyf-Poëet maak? Kom, Wim, je moet zo wat geeven en neemen. Ei wat, denk dat ik uw Zuster ben. Ik ordonneer u, dat gy, tegen dat myn pretjes beginnen, t'huis komt. Pietjes Dierbaarheid zal niet eens komen kunnen, en dan zult gy zyn representant zyn. Hoe zit het? Ik heb onlangs een adrès van u aan haar in haare brieventas gezien? Houd gy briefwisseling met haar, en weet ik daar niets van? ‘Zyn dan alle lieve Meisjes uw gading?’ Gy zult het, zo doende, magtig volhandig krygen.
Groot nieuws! Daar heeft Mama een Brief gekreegen van onze reine maagd Klarissa, zaliger, of liever van haar Man, den Baron krabbel- en- byt; of wilt gy geen alias van my aanneemen? den Baron de Fridderac. Lees dien Brief; ik heb hem

{==302==} {>>pagina-aanduiding<<}

Mama ontknarpt, om u dien te zenden. Die malle Klos, moet die zo met ons geld omspringen! Nu, Boontje zal wel om zyn Loontje komen. Zie, dat is zo in de schoone orde der dingen! en ik ben, als het zo in myn kraam te pas komt, magtig voor die schoone orde der dingen! De Baron, die ruim twintig jaar laater dan zyne Chere moitié in deeze beste waereld zyne intrede deed, zal zo eerst wat met de duiten speelen, en dan de pas onder zyne voeten neemen. Wel, jongen, dat zal heel goed komen, om u, als gy Dominé zyt, eene goede Huishoudster te bezorgen; want Tante zal wis en waar fyn worden, zo dra zy arm is, en alle haare voorste tanden verlooren heeft; dat is ook zo in die schoone orde der dingen, dunkt my. Ha! ha! - Waarom lacht gy? - Wel, man lief, dat zal ik je zo eens effentjes zeggen: Daar verbeelde ik my zo duidelyk, u vry netjes, en coquetjes, (als een hedendaags Predikantje,) opgedrild, naar uw Kerk te zien stappen, met Tante aan uwe zyde, deftig toegetakeld, versierd met ouwerwetze, wat verbleekte zyden linten, uitgerust met boek en waaijer; terwyl zy, als Dominées Moeder, door al de gaapende boeren Jongens, een buigement krygt, en met een half waereldschen, half kerkelyken glimlach, die beleefdheid beäntwoordt, terwyl gy uw gang spoedt. Wie weet, of zy u nog niet helpt in het Catechiseeren over den Catechismus!....



{==303==} {>>pagina-aanduiding<<}

Aanstaande zwager!

Uwe Zuster, myne lieve meid, vraagt my daar, of ik niet wat aan u te zeggen heb? Ik doe liefst myne boodschappen zelf; ergo! Wat zult gy doen, Ryzig? - Uw brief leezen, en er wat byvoegen. - Doe het niet; wat zoud gy er aan hebben? - Dat zal ik u daadlyk zeggen...... Wel nu, Daatje heeft geen ongelyk. Ja, ik wil haar hebben, en dat zal ik toonen. Een Machine om myn geduld te oefenen; dat smaakt my. Zeker, lieve stoutert, gy zyt nog waardig, dat een eerlyk Man zyn geduld met u oefent; maar, hou my voor den onhandigsten Proefneemer op de menschelyko natuur, indien ik u niet zo zeer verbeter.... [Zy ziet over myn schouder ... dit zy des haare straf.... Nog al kyken, wat ik schryf? Goed!] Uwe Zuster geeft my alle hoop, dat zy nog eens de beste.... Dat is niet uit te staan, hebt gy zulke flinken, Ryzig. - Zeg je wat, kind lief? - Geef my myn pen weer. - Is dat wel beleefd gevraagd? - Hier buigt zy zeer boers, met haare armen voor haar, en zegt: Als 't met met myn Heers believen was, zou ik gaarn myn pen hebben. - Daar is zy! en voor een kusch geef ik u den Brief er by.

{==304==} {>>pagina-aanduiding<<}

Nu, Wim, zo een Broêr geef ik u; hoe smaakt u dit? Hoor, gy moet t'huis zyn, zo als ik gezegd heb, ou, craignez mon courroux! Oom en Tante zullen op hun paaschpronk zyn, zeg ik je. En Tante laat voor onzen Freryk een spikspelder nieuw pak maaken, zo fyn als het er maar opzit: de beste zondaagsche pruik legt al in papiertjes. Onze Gerrit is puur kruijig; zo bly is hy, om dat ik vertrek. Pietje groet u. Mama geeft u een kusch, ik ook. Maar waar zit gy ergens op uwe zwaare reis? Nagt, lieve Jongen. Slaap wel wenscht u
 
Uwe Zuster,
 
a. leevend.
 
En van zyne achting verzeekert u, uw
 
Gehoorzaame Dienaar,
 
a. ryzig.




{==305==} {>>pagina-aanduiding<<}

Een- en- zestigste brief. 

Mejuffrouw Alida Leevend aan Mejuffrouw Petronella Renard.

Gy weet, kind lief, dat ik my over al pret van maak? Ja zelf van myne aanstaande Echtverbintenis; dat deftig woord zelf boezemt my geen grein staatigheid in, en het schemerig denkbeeld van het Huwlyk kan u (en andere even groote mallooten) eene huivering over het trillende hartje jagen: (even of er een dood mensch over uw graf ging!) Neen, kind, ik mag dan onverliefd, maar ik zal niet onbemoedigd in het Fuikje stappen. Er begint hier zo een drukte van maaken en breeken te komen, dat ik, voor het my onmooglyk wordt, de Comedie-party ga beschryven: gy weet, ik hou altoos myn woord. Wel nu, wy gingen dan naar de Comedie. Zie, ik zou u kunnen kloppen, om dat gy er niet waart. Wy aten dien middag by Mama; maar, dewyl onze Gerrit niet uit kon, en Mama niet benieuwd is om spooken te zien, bleeven zy beide t'huis. Er was geen mooglykheid, om Oom en Tante en my zelf in een slee te pakken; anders had er geen koets gezwaaid; niet uit gierigheid, maar om dat het zo rykeluiachtig is, zegt Tante: dat wist ik wel.

{==306==} {>>pagina-aanduiding<<}

Wat! zou ik met een Slee naar de Comedie? dat niet: om al de Spooken, die er ooit in de Waereld waren, deed ik dat niet. Enfin, wy reeden er dan met ons drien naar toe. Het Heeren goedje stond ons te wagten. Tante zat er warm en wel in; de Vrouw glom van de Juweelen, er lag een vingerbreed poeijer op haar voorhoofd. Haar kanten muts, met roode zyden doffen en slippen, scheen een speldekussen van diamanten, alle à la Haarlemmerdyk. Oom was kostelyk, zeg ik je. De zondaagsche pruik op, de kanten lubben aan, de stok met de gouden knop er by; heel mooi. Ik draaide het zó, dat Moeder door den Toverdocter wierd ingeleid; 't ging vry schots; zy bromde al: Heden, men Heer, dat en hoeft niet, ik kan den weg wel vinden. En hy, die niet wist, waar hy haar zoude aangrypen, boog en streek nog eens zo. Eindlyk daar zaten wy in Nommer drie, digt en wel by een. De ouwe lui en ik op de eerste bank; de jongens agter ons. Het was smoorend heet, en onze Freryk had een glaasje extra op Engelands ondergang genoomen; hy dutte, en knikte nu en dan eens; (nu, dat heb ik wel grooter Sinjeur zien doen.) Daatje, (zei hy,) ik neem myn middagslaapje; als het Spook komt, roep my dan. Dit kwam my zo redelyk voor, dat ik het beloofde. Maar Wim, die dan maar eens een heele Bol is in het beoordeelen van zulke ydelheden, kan het niet uit zyn kruin krygen,

{==307==} {>>pagina-aanduiding<<}

dat men Hamlet gaat zien speelen, alleen om het Spook te zien. En dan zegt hy die (zo noemt hy die,) schoone alleenspraak verrukkelyk op:

To be, or not to be? - that is the question. 
To die, to sleep - enz. 


Toen het Spook kwam, stootte ik hem aan, en zei: Oom, daar komt het Spook! Hy vreef zyne oogen, plakte zyne beide handen haakswyze over de leuning der Loge, kreeg zyn zwaar korpus overeind, keek naar het Tooneel, met eene voor overhellende houding, open mond, opgescheurde uitpuilende ronde oogen, en zei, zeer bedaard: zo, is dat nu een Spook? zat neer, en wierd niet wakker, voor er gedanst wierd.
Dit alles zou my zeer vermaakt hebben, indien ik u by my had gehad. Aan Wim heb ik zo niets in dit stuk; hy is er ook niet voor, om de menschen zo wat voort te helpen: wel, wie lydt er door? en my doet het plaizier. Morgen wagt ik u, zo 't mooglyk zy van wegens uw Oom.
 
Uwe Vriendin,
 
a. leevend.



{==308==} {>>pagina-aanduiding<<}

Twee- en- zestigste brief. 

Mejuffrouw Jacoba Veldenaar aan Mejuffrouw Christina Helder.


Myne waardste vriendin!

Ik mogt dan weder eens een geheelen dag met u doorbrengen! Wy hebben elkander altoos zo veel te zeggen, dat een derde dat genoegen,'t welk wy genieten, niet kan vergrooten. Indien verstandige lieden onze gesprekken beluisterden, mooglyk zouden wy des te meerder in hunne achting deelen; en evenwel, als ik niet wel verzeekerd ware, dat ons niemand hoort, ik zoude zó ernstig, zó vry, zó gemoedelyk met u, myn eigen Chrisje, niet kunnen spreeken: dit is toch een weinig vreemd. Dit is 't niet al! Maar er zyn zulke lieve zwakheden, zulke zagte dwaasheden, dat men die alleen eener dierbaare Vriendin kan toebetrouwen; hairfyne aandoeningen, die men voor haar niet kan beschryven, welke die niet in haaren eigen boezem ontwaart.
Ik weet wel, dat gy voor uwe Veldenaar niets te verbergen hebt; en echter gy verbergt my uwe liefde voor Leevend. Nu, uw geheim is wel bewaard. Het Geldersche Huisje zal immers niet

{==309==} {>>pagina-aanduiding<<}

klappen? Indien het met uw geluk bestaanbaar zy, wensch ik, dat gy de zyne moogt worden! ô van harten! met den yver der vriendschap zal ik uwe belangen waarneemen. Maar, ik herhaal het, hoe ongevallig het u ook zyn moet; ik geloof nu niet meer, dat hy u bemint. Beschouw des alles uit dit gezichtpunt, en zeg my, kan ik u toegeeven? Heeft hy des recht op uwe onderscheiding? Kenden wy Juffrouw Roulin: uit haar karakter zoude ik het zyne doorgronden! Ik veröordeel hem waarlyk niet; ik wenschte altoos, dat ik in zyn belang zyn konde. Hy heeft zo veel goeds. Weet gy, hoe my de zaak voorkomt? Dus: Willem heeft geloofd, dat hy zyne liefde voor u moest tegengaan; zyne grootsheid heeft hem hier in geholpen; hy maakte van den nood eene deugd; want dat hy u beminde, toen ik by u logeerde, dit laat ik my nooit ontzeggen. Er is iets in de oogen, iets in de verfynde trekken, ja iets in de geduurig veranderende kleur, welke eenen verliefden ontdekken, indien hy maar wél wordt waargenoomen. Een verliefd Jongeling spreekt, noch zwygt, zit, noch wandelt, niet als een ander. Woorden zeggen hier weinig; men kan zwygen; maar de oogen, de trekken, het bloozen, staan zo niet onder onze bevelen. Willem vertrok naar Leiden; zyn hart, door u gevoelig geworden, had liefde noodig. Hy ontmoet een Meisje, gevormd om hem te behaagen. Hy plukt bloemen,

{==310==} {>>pagina-aanduiding<<}

en - verdwaalt. Hy zoekt niets dan eene lieve conversatie, en wordt ernstig verliefd.
Gy weet, hoe afkeerig ik ben, om immer een haatlyken draai te geeven aan iets, wat ook. Ik oordeel alleen uit de waarschynlykheid. Willem is een bevallige Jongen. Lotje schynt eene dier inneemende Meisjes, waar voor een welgeplaatst hart niet altoos ongevoelig blyven kan. In fatsoen met hem gelyk, gevleid door zyne achting.. ô Myne Chrisje, moet hy een slegte knaap, moet Lotje een onwaardig Meisje zyn, indien zy niet altoos meer dan jonge lieden zyn? Kennen zy al het gevaar hunner verkeering zelf wel?.... Neen!
Gy beweerde, dat het niet edelmoedig van hem waar, zó te vermyden om van zyne Lotje te spreeken: Is dit wel zo? Moet hy zelf niet zien, dat alléén haare verdiensten zyne vroege liefde kunnen verschoonen? Weet hy nu, of hy by ons credit genoeg heeft, om op zyn woord geloofd te worden? Is zy thans niet verre beneden hem geplaatst? Kan hy niet wel tot die verliefde Dweepers behooren, die ongaarn spreeken van het voorwerp hunner liefde, vooral tegen hun, die mooglyk onbekwaam zyn, om hunne verrukkingen te billyken? Juist om dat zy alle zyne gedagten overstelpt, kan hy wel buiten staat zyn, om van haar te spreeken. De zegging: daar het hart vol van is, spreekt de mond van: is valsch; im-
{==311==} {>>pagina-aanduiding<<}
mers gaat by keurige gevoelige karakters niet door. Waare liefde is eerbiedig, is ernstig; zy kan des onmooglyk praatagtig zyn. Maar, kom aan; zeg my, lieve Beste, met wie moest hy dan over Lotje gepraat hebben? - Met zyn Vriend? Die zal, of alles reeds weeten, of nooit zyn confident kunnen worden. Het eerste besluit ik, om de Brieven, die aan zyn adrès komen. - Met uwe Mama? Onmooglyk. - Met u? - En gy hield uwen afstand ten vollen. Heele lieve, dat was onbegonnen. Gy weet ook wel, dat, als gy goedvindt uwe verrukkelyke minzaame gemeenzaamheid te verbergen, gy eene trotschheid kunt aanneemen, die u natuurlyk schynt, om dat zy zo wél instemt met de trekken uwes gelaats, en Vorstinne houding. - Met my dan? Was er tyd toe? Ik zou mooglyk hier over nog meer kunnen zeggen; maar myn Brief zou te lang worden. En ook, wat hebt gy met den Heer Leevend te doen? .... Nog wat. Ik hoor, dat Willem nog twee dagen hier om streeks vertoefd heeft: Dit Oord moet hem zeer bevallen.......
Gistren is Kolonel Sytsama hier aangekomen. Zyn oogmerk is ons bekend; maar myn besluit is genoomen. Ik moet aan mynen pligt alle andre bedenkingen opöfferen. Myne Ouders zullen zich nooit over my beklagen. Ik kan niet

{==312==} {>>pagina-aanduiding<<}

anders. Myne Moeder is weer erger, alle aandoeningen zyn vergif voor haar; ik weet, wat zy vreest! maar genoeg hier van. Sytsama is my niet onverschillig. Hy verdient myne onderscheiding; hy heeft die ook. Altoos ben ik, myne lieve Helders
 
Waare Vriendin,
 
c. veldenaar.




{==313==} {>>pagina-aanduiding<<}

Drie- en- zestigste brief. 

De Heer Abraham Ryzig aan den Heer Laurens Goedmans.


Waarde vriend!

Zo ik u dien titel niet waardig keurde, dan volgde ik in zo verre uwen raad: dat ik myne wysheid voor my zelf zoude behouden. Maar ik laat u nog niet los. Ik moet nog al eens beproeven, of alles hoopeloos is. Gy wilt immers nog hooren? Nooit schreef gy zeker aan iemand zo eenen langen Brief. Niet by mangel van vermogens, maar by gebrek van lust. Gy zyt traag, vadzig; uit luiheid denkt gy oppervlakkig; gy zyt afkeerig van alles, dat u niet vermaakt. Ik beken, indien gy uwe verteering beneden de twintig duizend guldens houdt, (en dat is in den Haag nog al een taamlyk sommetje,) dat gy dan geene arme kinderen zult nalaaten, en elk het zyne kunt geeven. Onder onze ligtmissen van fatsoen hebt gy u zelden gedistingueerd; niet uit naauwgezetheid, maar om de gevolgen, die daar op loopen kunnen. Uw Vrouw heeft veel van een Engel in haar voorkomen; ik vertrouw, dat zy u lief heeft, en in weerwil du ton, deugdzaam is. Met opzicht tot haar hebt gy uw oogmerk bereikt. Gy hebt

{==314==} {>>pagina-aanduiding<<}

eene mooije Vrouw, die u alle de verrukkingen eener fyne weelde met haar geheel hart doet genieten. Hier in vindt gy uw hoogste geluk. Staat my dit niet vry, (zult gy vraagen;) moet myn Vriend de norsche Keurmeester myner uitgeleezenste vermaaken zyn? Wie beklaagt zig over my? Wie benadeel ik? - Deeze vraagen zal ik u eens wat omstandig beantwoorden.
Indien gy denkt, dat een Man van geboorte, van middelen, van verstand, (want dit zyt gy, op u zelf beschouwd,) vryheid hebbe, om in eene laffe ledigheid zyne schatten te verteeren, zynen rang te verluijeren, zyn verstand te verkwisten; dan zeker, moogt gy, op uwe wys, gelukkig zyn; wat is er op te zegen? gy benadeelt niemand: Dit komt my echter zo niet voor.
Dat een Man, van uwen fynen smaak en groote goederen, die Luxe volgt, welke hem alle de gerieflykheden des levens op de bevalligste wyze bezorgt; wie, die wel denkt, kan hem dit betwisten? Hy wordt, door haar te beminnen, de edelmoedige belooner der nyvere handigheid; Kunsten en Weetenschappen staan in eene dierbaare betrekking tot hem; hy heeft allen noodig; hy moet des allen beloonen. Laat zo een Man pragtig leeven; laat hy, als een waar Epicurist, zyner zinnen niets weigeren, zo lang de involging hem niet bederft, of anderen benadeelt. Zo eene Luxe bevalt u: - volg die onder deeze bepaaling.

{==315==} {>>pagina-aanduiding<<}

Maar, waant gy, dat hy, die zyn Vaderland nuttig zoude kunnen worden, die door zyne geboorte geroepen is, om dat werkelyk te zyn, vryheid kan hebben, om een geeuwend toekyker, een zwervend assembléelooper te zyn?
Kunt gy, zonder bloozen, in uw kabinet die portretten zien, die ons uwe waardige voorouders afbeelden? Daar ziet gy eenen Zeeheld, den eersten Edelman van zyn Geslagt. Twee Martelaars van Staat, aan stukken gescheurd door een raazend gepeupel. Eene Vrouw, die zich by geheel Europa verdienstelyk maakte, door het redden haars Echtgenoots. Een Afgezant, die nog den bynaam van den grooten Ambassadeur behoudt. Kooplieden, die, terwyl zy den staat verrykten, by alle handeldryvende Volken geächt waren. Eerlyke, verstandige Weldoeners hunnes Lands. En gy, die aan alle deeze uitmuntende Vaderlanders vermaagschapt zyt; die gezondheid, verstand, een goed hart hebt, beminlyk zyt om uwe goede hoedanigheden, gy vindt in eene volkomen onverschilligheid voor alles, wat u geacht, en nuttig zoude kunnen maaken, uw geluk?
Durft gy beweeren uwe Vrouw te beminnen? Vlei u daar niet mede. Hoe! indien gy haar beminde, zoud gy dan kunnen toelaaten, dat zulk eene tedere aandoenlyke Vrouw, reeds zo jong Moeder, zig in gevaar bragt, om geen dertig jaar te worden? Veronderstel, dat gy uwe Vrouw,

{==316==} {>>pagina-aanduiding<<}

alleen om uw zinnelyk genot te smaaken, genoomen had, eischt dan uw Epicurisch belang nog niet, dat gy haar bewaart voor alles, wat haar zo vroeg ten grave kan brengen? Zoud gy u van haare liefde voor u niet bedienen, om haar zelf te spaaren? Zulk eene waarlyk vriendelyke, goedaartige, u liefhebbende Vrouw zoude zeker uwe oplettendheid niet met misnoegen vergelden. Alles komt des voor uwe rekening. Was zy maar in de regte handen, Mevrouw Goedmans zoude zeker iets beters dan eene danseuse zyn. Ik schaam my over u! U doet men beleefdheid, om dat gy den man der charmante Mevrouw Goedmans zyt? Dit is niet te dulden: Gy zyt dan, in den Engelschen styl, slegts de Man der Koningin!
Maar genoeg; gy weet, trouwens, hoe ik denk, en ik ga over, om nog eenige regels ook over my zelf te schryven. Binnen zes weeken, denk ik getrouwd te zyn. Ik trouw niet eigenlyk, om my te vermaaken, maar om met eene Vrouw, die ik liefheb, huisselyk gelukkig te leeven: om Kinderen te hebben, en die zo op te voeden, dat zy my, voor hun aanweezen, dankbaar zyn kunnen, wanneer de tyd en de reden hen in staat gesteld hebben, om ook hier over juist te oordeelen. Myne Vrouw, of nu nog myn Meisje, zal my handen vol werk geeven; maar, hoewel ik nooit slegts de Man der Koningin zyn zal, zo zal zy my evenwel niet behoeven te vreezen; dit durf ik u

{==317==} {>>pagina-aanduiding<<}

verzeekeren. Zy zal geen twintigduizend gulden 's jaars aan haare dispositie hebben, en echter zo wel gelogeerd, zo wel gediend zyn, als uwe Vrouw. Ik zal haar ook een Koets geeven; want van myne Mama, zo rasch wy op ons zelf zullen woonen, wil ik in deezen niet afhangen. Ik kan dat zelf doen: en weet, dat myne Vrouw dit niet verwagt. Zo zy wel denkt, zal zy gelukkig met my zyn. Zo niet? wie kan eene capricieuse Vrouw gelukkig maaken? Als zy tot de waardigheid van eene recht Hollandsche huisselyke Vrouw is opgeklommen; en geene nieuwe gebreken voor oude inwisselt, zal ik veel toelaaten; maar haar nooit naar de oogen zien: dit zoude haar bederven. Lief heb ik haar, maar zo als een bedaard man van dertig jaar eene Vrouw bemint, indien hy niet jongensagtig romanesk is. Zy behaagt my; maat moet nog veel beter worden. Kort gezegd, ik ga myne geliefde stelling onderzoeken; zy is deeze: Een Man, die zich zelf wel bestiert, minzaam en standvastig is, kan van een Mesje, dat een goed verstand, en geen slegt humeur heeft, eene zeer hupsche Vrouw maaken.
Dit schoon Kind is dikwyls zeer dartel, speelziek, plaagagtig om haaren zin te krygen. Ik zal wel toe moeten zien. Zy zal er mooglyk toe komen, om my te vleijen, te omhelzen. Maar zy zal niet met haare traanen speelen; niet ziek zyn, als zy haaren zin niet krygt. Want zy is wel stout;

{==318==} {>>pagina-aanduiding<<}

maar heeft niets listigs, waar door ook slegts gekken gefopt worden. Uit grilligheid zal ik haar nooit iets weigeren; maar om dat myn oogmerk is haar duurzaam gelukkig te maaken, en het wel degelyk met haar te zyn, zal ik haar niets inwilligen, dat daar mede strydt. Onze Wittebroods maand zal des zeer kort zyn. Het wêer zal zich by het begin onzer huwlyks-reis niet gunstig voordoen; donker en buijig, stormagtig zelf. Maar een droeve morgen maakt een blyden dag. Myn Heer zal eenpaarig beleefd, maar ook onverzetlyk zyn. Mevrouw zal stemmig, statig, stil, geheel capot zyn; zy zal zo allengskens gaan begrypen, dat zy niets vordert tot het fraai oogmerk, om my naar haar pypen te doen dansen: zy zal des zoet, en weer vrolyk worden. Maar! als de meeste getrouwden elkander zo al taamlyk moede zyn; als Man en Vrouw zo al geeuwend aan elkanders arm voortslingeren, zal de eerzaame Bram Ryzig met zyn allerliefst Wyf eerst regt pret krygen, en de geheele horizon zal zo klaar zyn als kristal. Omhels uwe lieve Vrouw, voor
 
Uw oprechten Vriend,
 
a. ryzig.




{==319==} {>>pagina-aanduiding<<}

Vier- en- zestigste brief. 

Professor Godfried Maatig aan den Eerwaardigen Heer Jan Willem Heftig.


Eerwaardige heer!

Ware ik niet volkomen overtuigd, dat gy, ook dan als ik uwe wys van denken hoogst afkeur, uit uwe overtuiging handelt, ik zou my excuseeren, om UEw. een zo breedvoerig antwoord te schryven, als dit zyn zal; U Ew. echter verzoekende my op dit stuk niet meer te moeijen: myn tyd komt reeds al te bekrompen voor my uit. Dit vertrouwende, zal ik het volgende aanmerken.
Men is verpligt, onder het leezen van Godlyke en menschelyke schriften, sommige Oordeelkundige regels in acht te neemen, zal men wel beöordeelen. Leezen wy de gewyde Schriften, dan moeten wy onderzoeken, of het geen wy leezen een Historiesch verhaal, of betrekkelyk is op onze tyden, ons geloof, onze zeeden; of het ook voor ons, dan alleen voor de persoonen, aan wie het geschreeven werd, gericht zy; of daar gehandeld wordt van toen zweevende geschillen; en of die zo veel overeenkomst hebben met de nu heerschende, dat wy met dezelfde woorden de begrippen, welke wy voor doolingen houden, mogen af-
{==320==} {>>pagina-aanduiding<<}
schilderen, weerleggen, bevestigen; of wy zo hard daar wel over mogen vonnissen.
Wy leezen, dat Profeeten en Apostelen, Mozes en Christus streng geöordeeld hebben over hen, die leeringen invoerden, welke met den Joodschen of Christen Godsdienst streeden.
Wy dienen in 't oog te houden, dat alle waarheden niet op alle plaatzen geleerd worden.
Wy zyn verpligt ook de H. Schriften in hun verband, en naar het oogmerk der Schryvers te leezen.
In het verklaaren moeten wy niet gelykluidende klanken, maar gelyk zynde zaaken gebruiken; vermits men anders verbaasd ver van den weg der waarheid zoude afdoolen.
Wy moeten de bewyzen toetzen, niet by het douzyn tellen; om dat men anders reden geeft, dat zy, die met ons verschillen, uit de zwakheid der bewyzen de zaak, die men bewyzen moet, veröordeelen. Calvyn, die groote voorstander van het Geloofsformulier van Athanasius, had te veel verstand en redeneerkunde, om de plaats, Drie zyn er in den Hemel, die getuigen - en deeze drie zyn een, ter staaving zyner leer aan te voeren; dit is echter de text, die men ten dien einde daaglyks hoort bybrengen.
Dikwyls schaam ik my over het kwalyk uitkiezen van texten voor oordeelkundige toehoorders, die met ons verschillen! Toont dit niet, dat zul-
{==321==} {>>pagina-aanduiding<<}
ke Predikanten eigenlyk, by het geen zy praaten, niets denken? Dit kunt gy, Eerwaarde Heer, zelf niet ontkennen.
By het leezen van ongewyde Schriften moeten wy vaste regels in 't oog houden: dit is billyk; dit is noodzaaklyk.
Aan hun staat de verkiezing van het onderwerp; eens vooräl stel ik, dat zy noch den Godsdienst, noch de zeden, noch de publique rust aanvallen. Is het onderwerp wel uitgevoerd, dan verdient het, in zo verre, onze goedkeuring; ook dan, al smaakt dat onderwerp ons al niet byzonder.
Indien de hoofdbezigheid daar maar niet door lydt, mag een Theologant in de Mathesis arbeiden; een Medicus Vaerzen maaken, een Rechtsgeleerde over de fraaije Letteren schryven. En zeer zeker mag een Jongeling, die tot de Studie geschikt wordt, heeft hy genie, in Helden-Vaarzen, zyn Vaderland tot moed en eendragt opwekken; der Vriendschap, der Vryheid, der Menschenliefde toezingen; de Godheid in de Ryken der Natuur verheerlyken. Hy mag zyne gedagten, zyne zwaarigheden, zyne twyfelingen ten tooneele voeren; dien God, die hy nader wenscht te kennen, om die kennis bidden.
Wie is bevoegd, om hem te noodzaaken, dat hy juist over den Val, de Erfzonde, en meer Leerstukken der Kerke, op rym zal schryven? Men verongelykt jonge lieden, die genie, en kun-
{==322==} {>>pagina-aanduiding<<}
digheden hebben, door hun te vergen, dat zy altoos Bybel- en Zeden-Dichten zullen schryven. Mooglyk munten zy in geheel andre zaaken uit. Als de Jongeling Predikant geworden is, moet hy over de Leerstukken prediken; maar wie heeft het recht om hem te beveelen, dat hy de Dortsche Canons in Klinkdichten moet brengen, of den Catechismus berymen? ook dan, al is hy een Dichter.
Het smart my, dat U. Ew. dikwyls zo geheel schynt te vergeeten, hoe billyk dit alles zy: aan die overyling schryf ik ook liefst het ten onpasse aanvoeren dier texten toe, welke U. Ew. tegen mynen Student Leevend, als maaker van zeker Vaers, bybrengt.
Nu ga ik my minzaam schikken naar uwe schryfwyze, in het antwoorden op U. Ews. Brief. Ja: de rok is myns Zoons rok. Ik beöordeel den maaker niet als Dichter, maar het Vaers is zynes waardig. Geen boos dier heeft hem opgegeeten. De Heer Jambres is geen boos dier. Moet hy echter een dier zyn; maak hem dan tot een droeve Roerdomp, of een schuwe Nagtuil. Leevend is niet door hem bedorven; Jambres is zo weinig boos, dat hy niets minder bedoelt dan zyns Vriends bederf. Hy maakt hem alleen tot den vertrouwling zyner zwaarigheden. Is dit onnatuurlyk? Ik stel niet, dat Jambres nooit voor Leevend gevaarlyk zoude kunnen worden, maar dit, dat hy, die

{==323==} {>>pagina-aanduiding<<}

eens de Waarheden van den Godsdienst zal prediken, het Ongeloof zeer noodzaaklyk, en wel van zeer naby behoort te kennen. Hoe kan hy anders voor denkende toehoorders Geschriften weerleggen, die hy zelf niet dan by naam kent? Zal hy een' welspreekenden Rousseau, een diep-denkenden Hume, een scherpzinnigen Buffon, een geestigen Bolingbroke weerleggen? hy, die niet eens weet, wat of zy toch gezegd hebben. Het armzalig tegenspreeken deezer vermaarde mannen doet hen hunne achting meestäl verpligt zyn aan de onkunde deezer onkundige schreeuwers; gaarn sta ik toe, dat een Predikant niet altoos voor een klein getal verstandigen moet spreeken; maar het blyft zyn pligt zó te spreeken, dat denkende menschen hem hooren kunnen.
Een jong Predikant, die tweemaal 's weeks moet preeken, is maar te dikwyls een droevig Predikatiemaaker. Hy heeft, al had hy dan reeds de vermogens, niet eens den tyd, om zeer dikwyls eene korte Predikatie optestellen. Hoe beklaag ik die jonge lieden, indien zy verstand, oordeel en lust tot studie hebben!
Wenschelyk ware het, dat alle myne Studenten mynen geliefden en naarstigen Leevend volgden. Zy zouden wat beter tot het groote ampt, dat zy gaan aanvaarden, toegerust zyn! Zy zouden niet alleen Godgeleerde systemata leeren, maar eenen schat van kundigheden opdoen; deugd prediken,

{==324==} {>>pagina-aanduiding<<}

waarheid leeren, het Ongeloof met voordeel bestryden, stichten, overtuigen.
Laaten wy nu eens tot den bebloeden rok myns Zoons wederkeeren. Zeg my, (U. Ew. schynt dit te weeten,) spreekt de Dichter in dit Vaers zelf, of doet hy een ander spreeken? spreekt hy stellend, of veronderstellend? Weet gy dit niet vast? dan speelt gy met den naam eenes Jongelings, die hier door zeer kan benadeeld worden. - Laaten wy eens zien, wat hier van zy!
De Heer Leevend, tot Predikant zullende studeeren, begint met het onderzoeken; hy gaat zien, wat of partyen tegen de Leer des Euangeliums hebben intebrengen. Hy begint, en zo behoort het ook, met den Natuurlyken Godsdienst; ziet, wat men tegen Gods bestaan, tegen de Voorzienigheid hebbe aantevoeren. Hy bepeinst den loop der dingen; hy slaat de jaarboeken der waereld op. Elke bladzyde is bevlekt met bloed, en euveldaaden. Hy ziet onrecht en verwarring. Een volmaakt goed, wys, magtig Weezen, zegt hy, en zulke ysselykheden! Hy twyfelt. Daar moeten, denkt hy, redenen zyn, waarom God dit alles toelaat, en niet altoos onmiddelyk straft. Die redenen poogt hy te vinden, op dat de Voorzienigheid gerechtvaerdigd zy. Wat is er nu in dit alles, dat U. Ew. vryheid kan geeven, om van deezen Jongeling zo liefdeloos, zo bitter te den-
{==325==} {>>pagina-aanduiding<<}
ken? Om hem voor een Godlochenaar, voor een pest der Academie te houden?
Om van den geduldigen Job niet te reppen, vraag ik, of David zelf niet gevraagd heeft: waarom gaat het den Godloozen wél? Asaphs twyfelingen zyn U. Ew. bekend. Baden de Discipelen dan niet: Heere, vermeerder ons geloof? En noemt gy dit zelfde in mynen Leerling: een verlaaten van den springäder des leevendigen waters; een uithouwen van gebroken bakken, die geen water houden? Dit vooröordeel tegen hem is byzonder!
Na dat de Dichter den mensch, ontëerd door zonden en gebreken, beschouwd heeft, roept hy uit: dus heeft God den mensche niet gemaakt. Hier wilt gy nu, dat hy spreekt over den oorsprong van het zedelyk kwaad, en den geöpenbaarden Godsdienst had behooren te raadpleegen. Naar myn inzien, konde hy geen ongunstiger tydpunt hier toe hebben uitgezogt. Zie hier, waarom ik dit dus beschouw; oordeel dan.
Hy onderzoekt hier, hoe verre de Natuurlyke Godsdienst ons in staat kan stellen ter wegneeming dier zwaarigheden, welke men tegen het zedelyk kwaad inbrengt. Leert die Godsdienst ons nu de Historie van den Val? Wyst hy ons naar Golgotha? Ziet gy dan niet, dat gy ons dus doende Christus onnut maakt? dat gy den Natuurlyken Godsdienst meer verheft, dan zyne yverigste navolgers? Hoe konde Leevend daar ter plaats van

{==326==} {>>pagina-aanduiding<<}

de Erfzonde, van de Genade in Christus gewag maaken? Had hy dit gedaan, hy zoude zo weinig oordeelkunde getoond hebben, als eene onzer hedendaagsche Dichtressen, die Paulus te Athenen spreekende invoert, (of liever zyne treffende oratie in Vaerzen overbrengende,) dien grooten man de Leerstellingen onzer Kerk doet prediken. Zulke Poëtische vryheden kunnen eenen schranderen Leevend niet verlokken. Hy kon zeer wel tegen de cadans, en het metrum rebelleeren, (want hy is ook al de waare Dichter niet;) maar zo verre aftetreeden van het waarschynlyke, is zyn fout geenzins.
Maar gy, Broeder Heftig, zoud gy eenen Ongeloovigen, die zulke bedenkingen inbragt, naar het Paradys zenden? zoud gy? Wel nu, gy kunt hem doen lachen of boos maaken, maar hem nooit overtuigen. Eerst moest gy immers een punt stellen, waar in gy het beiden eens zyt. Zyn punt is niet de Leer der Gereformeerde Kerk, maar de Natuurlyke Godsdienst. Alles, wat gy des tegen mynen jongen Vriend kunt inbrengen, is dit:
‘Het staat eenen jongen Theologant niet vry, de waarheden van den Natuurlyken Godsdienst te onderzoeken; de bezwaaren tegen den Christelyken te leeren kennen;’ en dit zeker kunt gy niet meenen. Waarvandaan dan alle deeze bitterheden? Ik zal het u eenvoudig zeggen: Leevend is by u zwart gemaakt; hy heeft vyan-
{==327==} {>>pagina-aanduiding<<}
den. Een Jongeling van zyn groot karakter, van zynen moed en bekwaamheden, blyft, op eene Academie, niet onaangemerkt. Hy staat veelen in het licht. Zy benyden hem alles; (ook de bevalligheden zyns persoons.) Zy hebben u wysgemaakt, dat hy een ketter is; gy gelooft dit te eerder, om dat Willem altoos met eigen oogen zien wil, wat er van de zaak zy: dit weet gy nog by ondervinding.
Is dit nu al zo wel? Zoude men, dus handelende, zelf uwe Predikatien niet van Sociniaansche stellingen kunnen verdagt maaken? ... Niet meer hier van; het is al te bitter! Ik moet nog iets zeggen van de op den Heer Leevend toegepaste texten. Van Josephs rok willen wy niet meer spreeken; dit wordt verveelend. Deeze aartigheden zyn niet in 't minste van myn smaak, om nu niet meer hieromtrent te zeggen.
Zeker Predikant, die zelfde meen ik, van wien gy dat: zy hebben mynen Heere weggenoomen, op den Predikstoel zeide, heb ik leeren kennen voor een schertsagtig vernuft; eene gaaf, door hem in vroeger tyd op hoogen woeker uitgezet. Dan, als men zo verbaast tegen het vernuft begint te yveren, gaat dit niet vlot meer. Om dien trek echter nog eens intevolgen, en den naam van een innig man te behouden, grapt hy geestelyk! en zegt aartigheden, die er door kunnen; niet by my, ô neen. Ik ben niet half zo bang van na-
{==328==} {>>pagina-aanduiding<<}
tuurlyk, als wel van geestlyk vernuft. Doorgaans is zulk vroom vernuft ook valsch vernuft: er is vry wat van in uwe beöordeeling te vinden. Dit voorbygaande, vraag ik U. Ew. ernstig, in welk gedeelte der H. Schriften leest men, dat God den mensch geschapen heeft om spiegelbeelden zyner gestrengheid te zyn? Lees, buiten uw Systéma zucht, eens het bedoelde kapittel in den Brief aan de Romeinen, en gy zult het oogmerk des Apostels klaar ontdekken. Maar waar houde ik my mede bezig? U. Ew. weet zelf, hoe ik hier over denk, en hoorde in uwen Studenten tyd myne bewyzen.
Nog iets over de gebrooken bakken. Welke overëenkomsten zyn er tusschen Moloch, Astaroth en meer Afgoden, waar van de Profeet daar ter plaats spreekt, en tusschen de Godgeleerde Schriften, door u opgenoemd? dit is my onbekend. Het is ook volstrekt onwaar, dat er in de werken deezer kundige Theologanten geen druppel water uit den springäder des levens gevonden wordt. Ik hoop, zoude ik wel haast zeggen, dat gy geene dier Schriften ooit geleezen hebt; anders..... Eene aanmerking nog. Het Ongeloof is zo onnatuurlyk, zo eene voor het menschlyk hart onbereekende dwaasheid, dat men het meest altoos niet in den geest der jonge lieden, maar wel in eene laakbaare opvoeding moet zoeken. De zotte, de ergerlyke, de tegen het ge-
{==329==} {>>pagina-aanduiding<<}
zond verstand strydvoerende denkbeelden, die men den kinderen instampt, zyn maar te zeer aanleidelyk, om tot ligtzinnigheid aftevoeren. Voor wiens rekening komt dit nu eigenlyk? Leevend heeft veel verstand; hy studeert wel, hy leeft geschikt; hy heeft sterke driften, sterke begeertens; hy is aangelegd om een groot man te worden, indien de loop zyner studiën niet ongelukkig gehinderd wordt! Denk des nooit, dat ik zulk een veelbeloovend Jongeling zal uitwerpen. Ik bemin hem; ik zal hem, zo lang hy dit verdient, defendeeren; geef my des geenen raad, hoe ik behoor te doen: ik weet myn pligt, en poog dien altoos te volgen. Ik ben
 
Uw waare Vriend,
 
g. maatig.




{==330==} {>>pagina-aanduiding<<}

Vyf- en- zestigste brief. 

Mejuffrouw Petronella Renard aan Mejuffrouw Alida Leevend.


Waarde klugtige vriendin!

Het bezoek van eergisteren heeft my heel opgemonterd. Gy zyt toch een origineel schepzel! Gy schilderde weer wat sterk in den trant van Hogart .... Weet gy wat? Everards heeft zo weinig smaak in u, voor eene Vrouw, meen ik, als gy in hem hebben kunt; maar met dit al, hy vindt veel vermaak in uwe boerteryen; hy zegt, dat Ryzig, uit allen hem bekend, best met u te gang zal raaken; hy althans bekent nederig, dat hy met zulk eene stoute vernuftige meid geen raad zoude weeten. Ryzig is u ook zo onverschillig niet, als gy u zelf wysmaakt. Aartig springt hy met u om. Als gy hem iets zo poogt te beduiden, dat hy niet goedvindt te gissen, kan hy zich zo dommelyk houden, dat hy wel verstand hebben moet, om dien rol te speelen. Groet hem hartlyk, zult gy? Weet gy wel, (om eens wat anders te praaten,) dat uwe Tante, Mevrouw de Baronesse de Fridderac, in 't Wapen gelogeerd is? 't is goed, dat ik verpligt ben t'huis te

{==331==} {>>pagina-aanduiding<<}

blyven, ik zoude anders verpligt zyn, om met dit lieve Paar overal heen te slenteren. Van morgen kreeg ik een Kaartje, waar op in zeer slegt Fransch belet gevraagd wierd voor myn Heer en Mevrouw Fridderac. Die naam was my onduidelyk. Een smagterig Lakei, met nestels op den schouder, en een hoed met witte pluimen, zeide my, wie zyne Mevrouw was. Uit puure nieuwsgierigheid wagtte ik hun af. ô Myn tyd! Konde ik schilderen, zo als myne grappige Vriendin, myn Brief zou u een paar portretten overbrengen, uwer waardig. Nu zal ik u maar eenvoudig zeggen: Mevrouw was opgeschikt als een jong dartel Meisje van zestien jaar; zy was en hérisson gekapt; ('t is waar, dat ik u zeg;) met een paersche bloem op haar hoofd. Niets over de droevige restanten haarer verslenste schoonheid. Zy had witte satynen schoenen aan, met henry quatres, die op de zoolen stuiten; en zo was alles naar gelang: de juste kent gy nog? Zy vroeg niet naar uwe familie, en ik vond goed, dat zo te laaten. Monsieur de Baron is nog walgelyker dan zyne chere Epouse; slorzig als een kapper, prachtig als een tooneel-koning, gecoeffeerd of hy uit een meelzak gekropen was, met twee orloges en twee snuifdoozen, een degen met een gouden gevest, zeer en peine met de caresses, der belle. Welk een Paar! Hoe bespottelyk maaken de dwaasheden der jeugd eenen gevorderden leef-
{==332==} {>>pagina-aanduiding<<}
tyd! Thans zien zy, geloof ik, de merkwaardigheden der stad, en morgen avond kunt gy hun zien in de tweede Balcon. Dit hoorde ik zo in 't voorby gaan. Kom, als gy tyd hebt, met den eersten eens aan, by
 
Uwe Vriendin,
 
p. renard.




{==333==} {>>pagina-aanduiding<<}

Zes- en- zestigste brief. 

De Heer Willem Leevend aan Mejuffrouw Alida Leevend.


Aanstaande bruid, lieve zuster!

Het is by my niet, uit het oog uit het hart; ik ben nu zo veele - uuren van u; maar al had gy my niet verblyd met uwen lieven Brief, toch had ik aan u geschreeven, zo al niet aan Mama, die ik hartlyk groet.
Gy weet myn oogmerk: als gy des niet te veel haast hebt, zal ik te rug zyn, en op uw Bruiloft komen. Pietje neem ik althans voor myne rekening, zo Everards niet komen zal. Maar wilt gy my wel onder uwe oogen zien, zonder een Bruilofts-Vaers? Meid lief, ik ben zo onhandig in dit soort van vernuft. Nu nog een paar woorden tot myn aanstaanden Broeder. Van harten feliciteer ik u met myne Zuster. Veel goed van haar te zeggen kan ik niet - zy is my te na, om haar te pryzen: heel veel kwaad van haar te zeggen! 't is myne Zuster! Neem ze dan, zo als zy is; hoe minder zy u nu behaagt, hoe meer zy u zal toevallen. En ook, geloof ik, dat gy eene accurate pryscourant hebt van haare deugden en gebreken; gy hebt zo het voorkomen

{==334==} {>>pagina-aanduiding<<}

van iemand, die zo min in de negotie, als in het kiezen van eene Vrouw, uit eens anders oogen kyken wilt. Dit moet ik u echter verzoeken, breek haaren afgod, kwelgeest: daar aan heeft zy meermaal alles opgeöfferd. Zo zy dien afzweert, zult gy ondervinden, dat zy veel goeds bezit; en gy zult u zeer wel kunnen vergenoegen met eene Vrouw, die wel geene schoonheid is, doch die het oog van een eerlyk Man kan behaagen.
Ik bedank u voor den inval, dien gy had om aan my te schryven: deeze vriendlykheid treft my zeer, en ik hoop u altoos te overtuigen, dat ik grooten prys stelle op uwe broederlyke geneegenheid. Ik ben
 
Uw beider Vriend en Broeder,
 
w. leevend.




{==335==} {>>pagina-aanduiding<<}

Zeven- en- zestigste brief. 

Kolonel Uto van Sytsama aan Majoor Hendrik Veldenaar.


Waarde Veldenaar!

Verwonder u niet over myn stilzwygen. Ik ben zo weinig my zelf, zedert ik my hier bevinde, dat ik minder dan ooit in staat ben, om veel te schryven. Gy zyt echter myn Vriend: ik heb u belooft bericht te zenden; lees des het volgende.
Wel en volkomen gezond kwam ik in dit oord. Myne rusteloosheid dreef my dien zelfden middag naar dat huis, alwaar gy, myn Vriend, gebooren en opgevoed zyt. Ik liet my aanmelden. Mevrouw Veldenaar ontfing my. Ik gaf haar uwen Brief. Zy verzogt my plaats te neemen. Uw Vader had de beleefdheid, om van zyne kamer te komen. Welk een waarlyk eerwaardig Man is dit! Ik groette hem met eerbied; hy ontfing my op eene wys, hem alleen eigen. Uw Zuster zag ik niet! Toen men thee zoude drinken, wierd er aan de Tuinschel getrokken; zy kwam een zydlaantje uit. Zy had een lieven bloozende jongen op den arm, en twee wat grooter by haar. Zy was huisselyk in 't wit gekleed; men zag duide-
{==336==} {>>pagina-aanduiding<<}
lyk, dat zy geen bezoek gewagt had; zy wist niet, dat ik er was. Zonder eens te zeggen: met uw welneemen, Mevrouw Veldenaar, ging ik de kamer uit; ik ontmoette haar op het voorplein onder den lindeboom. Wat ik zeide, weet ik niet; maar dit weet ik, dat myn hart sterk klopte, toen ik haar na ruim twee jaaren afzyns weder zag. Zy ontstelde merkelyk: maar wy waren aan de huisdeur. Zy zweeg ook.
Onder het theedrinken had ik niets te doen, dan duizend vriendelyke vraagen, mynen Vriend betreffende, te beantwoorden. Ik kon myne oogen niet verzadigen aan uwe beminlyke Zuster. Waare zy niet te jong geweest, men zoude haar voor de Moeder deezer Kinderen gehouden hebben. Mevrouw had een weinig koorts; hier aan was zy een vry sterke blos, en zeer veel leevendigheid in haare oogen verschuldigd. Myn hart vloeide over, toen ik zag, hoe deeze dierbaare Vrouw door uwen Vader en Zuster behandeld wierd, hoe de laatste de Kinderen bezorgde, en hoe stil en geregeld alles toeging. Ik moet verbaasd sterk geteekend hebben, want uwe Moeder zeide: dat is zo, myn Heer, ik ben eene zeer gelukkige Vrouw, en gelukkige Moeder ook. Ik kuschte haare hand met aandoening, en zeide: God geeve, dat gy dit nog lange zyn moogt, Mevrouw.
Dominé. Wat zullen wy dan, myne waarde, meerder te wenschen hebben van Hem, die ons het

{==337==} {>>pagina-aanduiding<<}

uitgebreidst huisselyk geluk doet genieten .... maar ..... [Zyn gemoed was vol; evenwel hy herstelde zich dermaate, dat zyne trekken weder ophelderden.]
Uw Moeder. Wees niet kleinmoedig; ik was reeds veel erger, en ben weder dus verre hersteld. [Uwe Zuster, die het kleinste jongentje op den schoot had, verborg eenige weemoedige traanen agter het bloozende wangetje van het Kind, dat haar toelachte, zy drukte het met ontroerde tederheid aan haaren boezem: myn stoel wierd my moeilyk; ik deed eenige passen door de kamer; myne oogen ontmoetten de haaren ... 't was te veel! Ik omhelsde haar met het kind, en kuschte eene dierbaare traan van deszelfs handje.]
Dominé. Gy zult wel eens willen omwandelen, Kolonel? In een Pastorytuin zult gy geen pragt of zeldzaamheden verwagten: de aanleg en uitgestrektheid zullen u echter bevallen. Ik geloofde, dat ik dien merkelyk kon verbeteren en vergrooten, zonder dien immer aan een opvolger te moeten afstaan. De uitkomst heeft an myne verwagting beantwoord: ik sleet hier reeds zes- en- twintig vergenoegde jaaren. Myn Zoon Hendrik is geen ongelukkig Tuinman; want hy heeft, onder het opzicht van zyn Grootvader, dit alles zo helpen veranderen.
Ik. Dit zal my zeer aangenaam zyn, Dominé.
De doorziende Man vond zeker goed, dit voor

{==338==} {>>pagina-aanduiding<<}

zyne Vrouw veel te treffend tooneel te doen eindigen: ik wilde zelf ook gaarn eens in de open lucht zyn. Gy, myn waarde Vriend, moet nog maar zeer jong al smaak in dit werk gehad hebben; want vooral het Boschje was bekoorlyk en in vollen aangroei. De verdeeling der zitplaatzen; de Linden prieeltjes, allen zo eenvoudig en digt beschaduwd; de heesters en groote bloemen, die ons hier en daar verraschten; de witte en roode roozen, die in 't wild tegen de jeugdige stammen opgroeiden; het gezicht op een heerlyk staatig wat afgeleegen bosch; het gekabbel van een spruit der rivier; een veld, dat met koorn bezet was; eene groote ruïne van een zwaar gebouw; de kerk en tooren, die een fraai perspectif uit den coupel maakten.... Ik was opgetoogen! Niets dergelyks had ik hier gewagt. Dit zeker deed er iets toe, om my dermaate aan te doen; maar het tooneel zelf blyft voor my alle daag even bekoorlyk. Dus met uwen Vader alleen wandelende, zeide:
Ik. Dominé, gy zult zeker de oorzaak myner overkomst gissen. Ik bemin uwe Dogter. Ik kom om te zien, of ik, met goedkeuring van u en Mevrouw Veldenaar, ter bevordering van myn oogmerk met haar, myne verkeering moge voortzetten. Myne Familie is bekend; myne middelen zyn ruim; ik heb aan niemand rekenschap van myn doen te geeven: maar ik ben een Soldaat, en

{==339==} {>>pagina-aanduiding<<}

beloof niet, den dienst te verlaaten; en ik verkies myne Vrouw altoos by my te houden, waar ik dan ook in garnisoen kome: zult gy met Mevrouw u daar eens over bedenken?
Dominé. Ik ben gevoelig, myn Heer, over de eer, my aangedaan. Uw karakter is my bekend; uwe omstandigheden insgelyks. Indien myne Dogter verkiest, om van staat te veranderen; aan wien zoude ik haar met meerder genoegen geeven, dan aan Kolonel van Sytsama?
Ik drukte den eerwaardigen Man dankbaar de hand, en beval my in zyne goede gedagten. In het naar huis gaan had ik het genoegen, om uwe Moeder en Zuster met ettelye kinderen, onder den zwaaren boom, die aan den ingang van den Tuin staat, te vinden. De koorts was merkelyk minder. Nu zag ik eerst met opmerking de lieve Kinderen, en daar onder twee Jongens, die paardje speelden. Allen sprongen zy hunnen Vader in 't gemoet; ik ving er twee van op: een bekoorlyk teer vief Meisje en een schoonen Jongen van een jaar of vyf; ik meen, dat hy Dirk hiet. Myne kinderen (zeide uwe Moeder,) zyn wat heel woelig, en gemeenzaam, maar als zy het te druk maaken, zenden wy de vrienden weg; dit weeten zy wel. - Ik zeide: dat dit Volkje my veel te aangenaam was, om er my van te ontslaan. De kleine meid was gecharmeerd van den dragon aan myn degen, en meende, dat dit regt goed was voor een leiband,

{==340==} {>>pagina-aanduiding<<}

om de groote pop te leeren loopen. Hier lachte ik hartlyk om, en maakte haar daar een present van. Maar het is onmooglyk, om u al die lieve beuzelingen te vertellen, die my thans zo vermaaken. Hemel! ben ik die styve, eenzelvige, in zich zelf opgesloten Sytsama? Ben ik die onverschillige Man, die nog nooit een kind met aandagt beschouwde? die alleen wél deed, zonder my te bekreunen, of ik het ook met met eenige gratie deed? Hendrik, gy zoud my niet kennen! Verbeeld u thans uw Vriend, in geduurige verrukking over alles wat hy ziet. Ik word door deeze aartige Kinderen, mag ik zeggen, weggesleept uit myn eigen kring. Elk heeft my iets te vraagen, te vertellen, te laaten kyken. Jetje liet my des anderendaags al een Prentenboek zien, dat zy van myn Heer Helder gekreegen had. Als dit Kind zo by my staat, en met haare lieve oogen en wat opgeligt tronietje my oud en nieuw voorsnapt, ‘hoe lief zy haare Zuster Coosje en haare Tante Chrisje evenwel heeft,’ dan zoude ik het Engeltje geheel moede kunnen kusschen.
Wat ben ik gelukkig, dat ik in dit huis toegang heb! Uwe Zuster gaat met my vriendlyk om; zy heeft niets van dat gemaakte, dat my zo tegenstaat, en nu zoude bedroeven. Ik ben hier genoegzaam den geheelen dag, en keer des avonds naar het byliggende steedje. Uwe Moeder spreekt veel met my. Ik weet niet, of ik voor iemand immer

{==341==} {>>pagina-aanduiding<<}

zulke eerbiedige, door liefde verzagte, door medelyden gezuiverde gevoelens had, als ik voor deeze verstandige Godsdienstige Vrouw koester. Met uwe Zuster spreek ik nog veel meer. Wat zullen myne goederen, wat zal myn leven zyn, indien ik haar niet bezitten zal? En hoe flaauw is myne hoop!
Het volgende gesprek zal u hieromtrent meer licht geeven. Voor weinige dagen met haar in het ook door haar geliefd Boschje wandelende, poogde ik haar te beweegen, dat zy my hoop gave op de verkryging myner wenschen. ‘Gy weet, (zeide ik,) ‘myne waardste Coosje, dat ik een eenvoudig Man ben; en ook, al ware ik in staat, om u wat fleurettes te zeggen, myne achting voor u zou my dit verbieden. Ik zeg u alleen het geen ik voel; en wel meer om my zelf hier door eenige verligting te geeven, dan wel om u daar van te overtuigen: want zoud gy kunnen twyfelen, of ik u bemin? Ik begryp ook niet, hoe een hart, zo met u vervuld, u iets galants, iets aartigs zoude kunnen zeggen. Ik voel, dat myne ziel door eene alleraangenaamste droefgeestigheid als overstelpt wordt, waar by de blydschap laf en smaakloos is, wanneer ik my zo vry, zo eigen, zo geheel alleen met u bevinde; hoewel ik de waare reden daar niet van kan bevatten.’ Uwe Zuster zweeg; zy scheen verlegen om my te te antwoor-
{==342==} {>>pagina-aanduiding<<}
den. Ik was zeer woordenryk; en myn arm om haar heen slaande, ging ik dus voort:
Ik. Uwe Moeder heeft my gezegd, dat zy zo wel als uw Vader myn oogmerk begunstigen willen; indien gy my met onderscheiding ziet. Hier mede durf ik my maar zeer bepaaldelyk vleijen. Indien uw hart my niet bemint, wat zal ik zeggen? Zwygen, en myn niets beduidend leven afleeven, zonder het genot van die genoegens, welke my, zedert ik die ken, noodzaaklyk geworden zyn. Nooit is myn hart geroerd dan doon u. Myne Ouders zyn vroeg gestorven: Broeders of Zusters, of na Bloedvrienden had ik niet. Niemand bemoeide zich met my; ik was nooit voorkoomende. Men deed my wél, toen ik onder bezorging stond, maar niets meer dan wél. Ik wist waarlyk niet, dat ik driften had; dat ik de geschiktheid had, om gelukkiger te kunnen worden. Ik wist niets van die genoegens, die ik nu reeds smaak. Uw Broeder zelf boezemde my meer achting en deelneeming in, dan wel vriendschap. Dien geheelen schat van dierbaare, edele, ziel uitbreidende gewaarwordingen, hebbe ik u te danken. Zedert ik u bemin, is alles voor my van belang. Nu ik alles leer genieten, is er niets beuzelagtigs meer voor my. De geheele Natuur zie ik in een vrolyker licht. Zult gy een Man, dien gy zo leert gelukkig te zyn, van u verwyderen?

{==343==} {>>pagina-aanduiding<<}

Zy. Ik heb u met opmerking gehoord; ik wilde u niet stooren. Waarom zoude ik ontveinzen, dat gy my niets minder dan onverschillig zyt; dat, zo ik hier toe vryheid had, gy daar niet aan zoud kunnen twyfelen? Ik onderscheide en verëere uwe verdiensten.
Ik. Edelaartig Meisje! [Myne dankbaarheid was onuitdrukkelyk; ik drukte haar aan myn hart, en hield haare hand aan myne lippen; nooit zag zy er zo beminlyk uit.]
Zy. Maar, myn Heer, er zyn beletzels.... Ik ben ter uitvoering van geheel andre pligten geroepen; zie van my af; ik kan dit zelf niet zeggen, zonder eenige ongevallige aandoeningen.... Evenwel ik moet het u zeggen! Ik zal altoos myn roem stellen in uwe keuze; als de Vriend van ons huis zal ik u met blydschap zien; en indien gy u met eene waardige Dame in het Huwlyk begeeft, zullen myne beste wenschen u altoos vergezellen.... Willen wy in huis gaan? me dunkt, dat dit best zy.
Ik. Blyf nog een oogenblik; ik ben, voel ik, niet in staat om u te volgen. Eene andre? Ik! eene andre Vrouw? Hoe weinig kent gy de grootheid myner liefde voor u! Indien ik u niet als myne Vrouw omhelze..... Gy kent my niet, zie ik!
Zy. Mooglyk beter, dan gy u zelf kent; hier op rust myne byzonderste achting voor u. Maar,

{==344==} {>>pagina-aanduiding<<}

zo als ik zeg, onverzettelyke beletzels! [Myn hoofd zonk op haaren schouder; welk een woord was dat!] Ik zal u daar zelf over laaten oordeelen. Gy ziet, in welk eenen staat myne lieve Moeder zich bevindt; gy ziet vyf kinderen, die elk in 't byzonder toezicht, hulp, bescherming, onderwyzing en vermaaning noodig hebben; gy ziet, dat ik nu reeds hier onöntbeerlyk ben; het leven myns Vaders, mag ik zeggen, is gehecht aan dat zyner tederbeminde Vrouw; zoude ik, dit alles weetende, en zulk een treurig vooruitzicht hebbende, wél doen, zo ik myn lot nader verbond met een Man, die my zal verpligten dit huisgezin te verlaaten? Zoude ik van zo eene Moeder scheiden, (ach, kende gy haar ten vollen!) terwyl zy aan den rand van het graf wandelt? eenen Vader, reeds zo verre in jaaren gevorderd, dien troost ontneemen, dien hy dan zo noodig zal hebben? zal ik vyf jonge kinderen, die my niet missen kunnen, die my zo na aan 't hart leggen, overlaaten aan ... maar genoeg, gy begrypt zelf, dat ik dit niet kan, ja niet mag doen ... [Zy zweeg eenige oogenblikken; ik kon haar alleen met eerbied aanzien; zy ging dus voort.] Gy zyt geen Man van de mode; u durf ik des zeggen, dat ik, door Godsdienstige beginzels, in myn gedrag omtrent u my laat bestieren. Het schynt my toe, dat de Voorzienigheid my geroepen heeft, om deeze kinderen ten Moeder te strekken. Waarom

{==345==} {>>pagina-aanduiding<<}

zoude ik voor u, myn Vriend, verbergen, [hier drukte zy myne hand zeer ernstig,] dat ik met wilvaardigheid my hier aan onderwerpe; ook nu, nu dit my somwylen eenige peinsagtige oogenblikken zoude beginnen te veroorzaaken. Overweeg alles, en dan houde ik my verzeekerd, dat dit my niets van uwe my dierbaare achting zal doen verliezen.
Ik. Myne achting! Gy zyt zo waarlyk groot in myne oogen, dat ik u, waart gy minder beminlyk, myne lieve, niet zoude durven beminnen. Nu, ach Coosje! ....
Zy verzogt my nogmaals om in huis te gaan; ik volgde werktuiglyk: zy bestiert my geheel; ik heb geen wil dan de haare.
Niet in staat, om myne ontroering te verbergen, ging ik spoediger dan naar gewoonte naar myn logement, en vervolgde deezen Brief. Ik zal hem nog niet sluiten. Wy zyn tegen Woensdag middag op Beekenhof genoodigd. Zo uwe Moeder niet erger is, zal zy aan het byzonder verzoek van Mevrouw Helder, die haar haar eigen koets zenden zal, voldoen. Na dat wy daar geweest zyn, zal ik deezen sluiten, en eindelyk afzenden.

Woensdag avond.

Wy zyn op Beekenhof geweest. Uwe Moeder bevond zich in staat, om plaats by ons te nee-
{==346==} {>>pagina-aanduiding<<}
men. Wy reeden vroegtydig met twee kinderen derwaards. Ik weet niet, hoe ik hier ooit van daan kom. Hemel, kan men zo gelukkig zyn, en nog zo veel te wenschen hebben! ... Maar ik zou van Beekenhof schryven! De jonge Dame ontfing haare Vriendin met verrukking; dit trof my: er is iets edels in de ontmoeting van zulke twee Vriendinnen. De overige persoonen ontfingen en ontmoetten elkander hartlyk. Uw Vader bood my Mevrouw Helder aan. Ik wierd met wat te veel distinctie ontfangen. De plaats is Vorstelyk, en niet opgeschikt door die menigvuldige kleine verfiersels, die er al zo weinig te pas komen, als puntspreuken in een Heldendicht. Ik besluit, dat de Heer Helder in deezen ook zynen smaak getoond heeft voor dat waare grootsche eenvoudige, waar van onze ryke lieden zo weinig denkbeeld hebben. Coosje begreep my, toen ik juist zo een Lindenpriëel, en in dezelfde richting hier aantrof, als in uw's Vaders Bosch. Aan den jongen Heer ontbreekt niets dan wat meer conversatie met lieden, die weeten te leeven, hoewel niet ten koste hunner zeeden.
Zyne Zuster! ô, indien het een man van verstand vry stonde gek te worden om eene Vrouw, deeze zou het verdienen. Met dit alles, tusschen ons, uwe Zuster is onëindig beter geschikt, om my gelukkig te maaken. Dit is geen verwyt voor Juffrouw Helder; het toont maar, dat wy allen

{==347==} {>>pagina-aanduiding<<}

niet op dezelfde wys zien, gewaarworden; meer wil ik er ook niet mede zeggen. Ja, Hendrik, gy hebt gelyk; zy is schoon! Ik heb buiten'slands eene Vorstin gezien, die ik my nu terstond herinnerde. Haare houding, haar gang.... Zy is schoon, Hendrik! Ik denk, dat zy in ons geheim is; want zy zag my meermaal zo doordringend aan, dat ik haare oogen niet kon verdraagen. Wy hebben met ons driën veel gewandeld. Het komt my voor, dat zy alleen door het byzyn haarer Vriendin vrolyk was; ik heb haar, dunkt my, tweemaal op een half te rug geädemd zuchtje betrapt. Ik geloof ook, dat de jonge Helder zo geheel onverschillig niet voor uwe Zuster is, als zy voor hem. Er is tusschen Mevrouw Helder, die zich by ons voegde, en de twee jonge Dames vry wat gesprooken over eenen Heer Leevend, die te Leiden, dunkt my, studeert. Coosje schyntzeer zyne Vriendin te zyn. Mevrouw Helder scheen echter eenige bedenkingen omtrent zyn karakter te hebben, en veel aftekeuren. Juffrouw Helder, die op de tuinbank by den vyver naast my zat, zweeg; maar, haare fraaije regtehand met de andre omvattende, bezag zy zeer aandagtig de toppen haarer vingeren: zy zag Coosje ook steelsgewys aan, en kreeg tweemaal een lief blosje.
Wy vertrokken, om uwer Moeders zwakheid, niet laat. De twee jonge Dames scheidden on-
{==348==} {>>pagina-aanduiding<<}
gaarn. Wel nu, (vroeg Coosje,) wat zegt gy van myne Vriendin? - Zy is zeer schoon, zeer beminlyk, en heeft veel verstand. - Gy vergeet het voornaamste; zy heeft het beste hart; en al leeft zy in de waereld, zy leeft niet voor de waereld. Uw Vader nam het woord. Men leeft, (zeide hy,) op Beekenhof pragtig, maar echter geheel vry, geheel buiten. De Heer Helder heeft veel verstand, heeft veel gereisd, veel opgemerkt, veel geleezen. Hy is naauwgezet ernstig; al de trekken van zyn gelaat teekenen verheeven deugd; hy kan minzaam zyn; en is altoos bescheiden tegen alle menschen. Mevrouw Helders karakter is van de hoogste zedelyke volkomenheid. Zy is redelyk, bedaard, altoos zich zelf gelyk, bestendig, weldadig: zy denkt wat byzonder; dit weet ik, maar zy vergt niemand te denken, zo als zy denkt; en is geene Vriendin van veel te spreeken over het geen zy wel weet, dat wat byzonder schynen moet, by zulken, die weinig gebruik van hun reden maaken. De jonge Heer heeft noch de deugden, noch het verstand, noch de bevalligheid zyner Zuster; maar hy is een zeer goed ordinair onberispelyk Jongeling.
Dus praatende waren wy voor de Pastorie. Uw Vader ging met de kinderen eenige treden voor ons, en ik had het aandoenlyk vermaak, om uwe Moeder en Zuster naar huis te leiden. Ik at dien avond by hun. Het is my byna onmooglyk, van uwe Zuster te scheiden. Denken om haar te

{==349==} {>>pagina-aanduiding<<}

verlaaten? onmooglyk! Ik moet echter naar myn Garnisoen; de tyd is haast om. Altoos
 
Uw Vriend,
 
u. van sytsama.
 
De inleggende is voor u; ziet gy?





{==350==} {>>pagina-aanduiding<<}

Agt- en- zestigste brief. 

Mejuffrouw Adriana Belcour aan den Heer Willem Leevend.


Myn waarde vriend!

Myn hart treurt over onze lieve Lyderes! Zy is, zedert ik haar de laatstemaal zag, zo verminderd, dat ik vrees, of zy immer zal herstellen. Met hoe veel smarte zag ik, dat zy alléén door u aan dit leven gehecht is! Ik heb zeer ernstig over u gesprooken. Zy gelooft voorzeeker, dat haare ziekte het gevolg is van eene in haar gestel gegronde kwaal. 't Is waar, haare Moeder is ook aan de teering gestorven; en zy is het volmaakt afbeeldzel haarer Moeder. Zy glimlachte, en dit sneed my door 't hart, toen zy merkte, dat ik haare zigtbaare vermagering, aan eenen wat ontblooten arm, beschouwde. ‘Nooit (zeide zy,) was ik eene Beauté van een paar honderdpond, Jaantje.’ Zy klaagt niet; zy zegt alleen, om dat ik er naar vroeg, dat zy weinig of niet sliep; die slaapeloosheid schynt haar echter niet lastig. ‘Gy weet, (zeide zy,) ik mag zo gaarn by my zelf wat leggen denken; en dan valt er zo geen aandagt op; want het is, of jonge lieden alles vry staat, behalven den trek tot denken. Men mo-
{==351==} {>>pagina-aanduiding<<}
ge my met even zo veel recht het ademhaalen verbieden.’
Ik. Wel, myne Lotje, waar denkt gy toch zo altoos aan?
Zy. Dat weet ik zo zelf niet. [Zy sloeg haare vogtige oogen neder.]
Ik. Ik hoop niet, dat myne Vriendin zorgen, verdriet heeft; dat zy onaangenaamheden bepeinst, die zy voor my verbergt? [Zy hield myne hand in de haare, en zweeg.] Gy antwoordt my niet. Heb ik uw mistrouwen verdiend? Ben ik uwe Vriendin niet meer?
Zy. Gy overstelpt my met zo veele vraagen! Eens voor al, waardste Belcour, ik acht u; gy zyt myne welmeenendste Vriendin; maar wat zou ik toch kunnen te verbergen hebben? Wat voor geheimen zoude ik hebben? Wat voor zorgen, als men overtuigd is, dat men niet heel veel meer zal behoeven?
Ik. Zyt gy zó zwaarmoedig? dan moet gy zeer ziek zyn!
Zy. Zwaarmoedig? ô, Dit denkbeeld heldert myn geest altoos op! Ja ik geloof, dat ik geen jaar meer leeven kan; en echter is myne ongesteldheid meer dof dan smartelyk. Hoe zegt Gravin Jacoba:

Een teeringskoortsje sloopt myne ondermynde kragten. 
De kwaal, myn lieve Frank, de kwaal zit in het bloed. 



{==352==} {>>pagina-aanduiding<<}

Ik. Gebruikt gy de medicynen wel?
Zy. Zo taamelyk; zy staan my zo tegen.
Ik. Als uw Vriend te rug is, en hy u verzoekt die te neemen.....
Zy. Wel, hy is onweerstaanbaar. Toen ik, in 't begin dat hy hier kwam, aan de koorts was, gaf hy my die zelf, en dan was ik zyn heele lieve Lotje ... ô Hy is zo medelydend! Kunt gy begrypen, dat Juffrouw Helder hem niet bemint?
Ik. Bemint hy haar dan zonder hoop? zegt hy u dat alles?
Zy. Alles! Hy verbergt my niets; hy weet, dat ik zyne Vriendin ben; en kon hy zyn geheel hart by my niet uitklaagen, wat zou hy dan ongelukkig zyn!
Oordeel, myn waarde Leevend, over myne droefheid. Dees is klein; ik meende veel te schryven, maar ik kan niet. De Vriendschap roert my thans te sterk! Myn geest is beneveld. Ik zie niet, uit welk een punt ik zoude moeten beginnen! Ach, zy zal het slagtoffer haarer liefde worden....... Welk een treurig vooruitzicht voor my, die haar met Moederlyke tederheid bemin; ach, myne natuurlyke bedaardheid van geest wykt uit zyne gewoone sterkte! Vaarwel; ik ben
 
Uwe Vriendin,
 
a. belcour.




{==353==} {>>pagina-aanduiding<<}

Negen- en- zestigste brief. 

De Heer Willem Leevend aan Mejuffrouw Adriana Belcour.


Waardste juffrouw Belcour!

Hoe onuitspreeklyk hebt gy my door beide uwe Brieven verpligt! Ja, ik bemin Juffrouw Helder! maar ik neem zulk een allertederst deel in alles, wat myne Lotje betreft; ik zag haar zo gaarn, al was het ten mynen koste, gelukkig! Gy zyt over my voldaan? Gy zult het altoos zyn; ik voel dit zo duidelyk, dat er niet veel over te redeneeren valt. Lotje zal zich over haare liefde kunnen bedroeven, maar nooit schaamen. Ik heb geen denkbeeld van iets, dat haar hier toe zoude kunnen brengen! Niet meer hier van; het schokt my te veel.... Wat moet ik doen? Te rug komen? Weg blyven? Alles wil ik doen, wat ik, zonder Lotje te bedroeven, doen kan; doch hier toe zult gy, gv zelf, my nooit beweegen.
Goed! betwist haar haare neiging niet meer. Het moet haare kieschheid kwetzen; te meer, nu zy weet, dat zy myne wederliefde niet heeft. Waarde Juffrouw Belcour, ik weet, dat gy boven zeer veele zwakheden verheeven zyt; en gy zult mooglyk met weinig genoegen zien, dat een

{==354==} {>>pagina-aanduiding<<}

Jongeling, dien gy uwe achting niet onwaardig keurt, daar aan zeer veel hulde doet. Denkt gy, dat wy allen met dezelfde hoeveelheid van gevoel uit de handen der Natuur gekomen zyn? zyn onze zwakheden allen onze eigen voortbrengzels? zouden wy, in 't algemeen, met minder gevoel, ook beter menschen zyn?
Myn Vriend Jambres, hy, wiens hart nooit klopte op het hooren, het zien eener edele daad; hy, die geene liefde, en ook geene waare vriendschap kent, die alleen iets goedkeurt, om dat zo iets de algemeene orde in stand houdt; hy, die niet weet, wat het zegt iets te admireeren; die nooit beleedigt, maar ook nooit verpligt; die koud blyft, als ik gloei van verrukking, op het beschouwen van die schoone Natuur, waar mede ik thans zo gemeenzaam verkeer: wat denkt gy, is zo een Man wel aangelegd, om van de werkende maatschappy immer een nuttig lid te worden? Ach, 't is waar, niemand zal zich over hem beklagen; maar wie zal hem, als hy van dit tooneel afsluipt, eene traan heiligen? Hy is geheel bespiegeling.
Wat recht heeft men, om ons te beschimpen over zwakheden, die zo dikwyls bronnen der beste bedryven worden? Noemt gy hem een held, die, geduurende eene reeks van jaaren, altoos zwakke, loome, bloode, slaaperige driften te leiden had, - als hy nimmer van het regte spoor afweek? Heeft zo een mensch groot kunnen wor-
{==355==} {>>pagina-aanduiding<<}
den? Ik verwyt hem dit ook niet: ik eisch niet wees groot; maar waarom wordt hy boven hem geplaatst, die zyn geheel leven besteedt, om geweldige driften der reden te onderwerpen; die haar met de wapens in de hand dwingt, om nuttig te zyn, om zyn geluk uittebreiden? Weet gy, wat ik wat heel vernederend vinde? Dat groote bekwaamheden dikwyls wat na vermaagschapt zyn aan groote gebreken. Dat bedroeft den hoogachter der Menschelyke natuur!
Schryf ik wel heel regelmaatig? Vergeef het my: myn hart lydt, door liefde, door vriendschap! Ach, en zyn dit de natuurlykste verzagtsters niet van alle ellenden? Geef, zo gy kunt, myn aandagt eens eene andere richting, door my deezen te beantwoorden!
Hoe gaarn ik den Heer Bernards gelukkig zage, ik denk echter, dat myne tederbeminde Lotje thans daar niet mede moet vermoeid worden. Ach, als haar teder gestel maar niet bezwykt, dan kan de tyd alles herstellen. Hemel, welk een Brief is die aan my! Is dit myne Lotjes bekoorlyke styl? zo geheel natuur, zo geheel overredend! En ben ik het, die alle deeze verwarringen veroorzaak? Moet ik eene Lotje Roulin ongelukkig maaken? Hoogmoedig sterveling, ga heen, noem u vry den bestierder uwer daaden...... Zie op my, en bloos: dit betaamt u beter! Wat blyft er in onze magt? Dit! wy kunnen het beste ge-
{==356==} {>>pagina-aanduiding<<}
bruik maaken van alles, waar in wy geworpen worden.
Ben ik die zelfde zorgelooze blymoedige Leevend, die ik negentien jaar bestendig was! ô Liefde! ... en gy ook, ô Vriendschap! Maar ik zal my door geene laffe klagten vernederen. Ik sluit deezen, om nog een weinig aan onze Vriendin te schryven; bezorg den Brief volgens afspraak.
 
Uw Vriend,
 
w. leevend.




{==357==} {>>pagina-aanduiding<<}

Zeventigste brief. 

De Heer Willem Leevend aan Mejuffrouw Charlotte Roulin.


Tederbeminde vriendin!

Hoe dankbaar voor den Brief, waar mede gy my verëerd hebt, nam ik echter te veel deel in uwe ongesteldheid, om daar eerder op te kunnen antwoorden. Gy kent het vermogen der vriendschap veel te wél, om te twyfelen, of uwe ziekelykheid myn hart grieft. Zo gy uwen Vriend niet doodlyk bedroeven wilt, dan moet gy den raad van uwen bekwaamen Doctor naauwgezet volgen. Uwe gesteldheid, myne Lotje, is zo teder; gy waart reeds eenige weeken niet volkomen wel. Eene geringe oplettendheid kan alles nog herstellen. Denk, myne Lieve, hoe gy my verpligt, als gy zorgt voor eene gezondheid, my dierbaarder dan myn eigen. Mogt ik u by myne 'thuis komt zo vinden, als ik u de eerste maal, dat ik u ontmoete, gezien heb! Het berouwt my byna, zo verlang ik om u te zien, dat ik zo verre van u ben afgegaan. Gy weet, myne zoete Vriendin, dat eene gevestigde tedere Vriendschap zo zorgvuldig is als de Liefde. Oordeel, naar uwe eigene ondervinding, hoe ongerust ik ben. Gy

{==358==} {>>pagina-aanduiding<<}

weet, dat ik Juffrouw Helder beminde, voor ik myne zoetaartige Lotje kende. U vergeeten? vergeeten? Verdiende ik dan, dat ik u myne Vriendin mag noemen? Vergeet men iemand, die zich door verdiensten, door overeenstemming, dierbaar aan ons hart gemaakt heeft? Indien, zo als veelen gelooven, de Liefde eene eigenzinnigheid zy, die niet noodzaaklyk iets uitmuntends in het voorwerp veronderstelt, dan echter rust de vriendschap op vaste gronden. Myn hart zegt my, dat gy eeuwig myne meest beminde Vriendin zyn zult. Ik verlang te sterker, om u weder te zien, dewyl ik dan al het verrukkelyke van een onbepaald vertrouwen weder kan genieten. Dit wederzydsch vertrouwen heeft ons zo teder aan elkander gehecht! Gy weet het, myne waardste! ô Myn hart is zo vol, zo pynelyk vol. En by wie kan, by wie mag ik het openen, dan by u, myne medelydende, ernstig goedaartige Vriendin? dan by myne door de vricndschap eigen geworden, Lotje.
Ja ik kan twee, mooglyk nog meerder Vrienden hebben; maar wie heeft zo geheel myn vertrouwen als gy; zo ééne Vriendin kan ik maar by mooglykheid hebben. Als ik weder by u ben, zal ik u alles verhaalen. Uwe vriendschap zal my troosten van eene ongelukkige liefde. Dan gaan wy weder huisselyk om. Dan breng ik weder alle myne uitgespaarde uuren by u, in uw leerzaam byzyn, door. Ach, van alle die genoe-
{==359==} {>>pagina-aanduiding<<}
gens, daar myn hart zo opgezet, daar myn aart zo voor bereekend is, zult gy my berooven, indien gy uwe dierbaare gezondheid verwaarloost. Heb ik dit van u verdiend, myne Lotje? Dat de Hemel u bewaare, is de vuurige bede van
 
Uwen
 
w. leevend.




{==360==} {>>pagina-aanduiding<<}

Een- en- zeventigste brief. 

De Heer Willem Leevend aan den Heer Paulus Helder.


Waardste Helder!

‘Ik ben niet toegevallen by Chrisje?’ Spaar dien dolksteek!.... Is het myn schuld? Zegt gy zelf niet, dat haar oordeel niet vry is? Veldenaar!.... Waarom heeft hy een karakter, dat ik met hoogachting bemin! Moet dan de eenigste Man, dien ik deezen schat niet onwaardig kan achten, my dien ontrooven? ô Myn hart! het is ter dood toe gewond door uw bericht.... Alle myne aders slaan met eenen sterken polsslag.... En zult gy, ô bekoorlykste der Vrouwen, voor wie myn hart door de reinste liefde gloeit, niet voor my zyn? Voor my, die gy met kinderlyke handjes liefkoosde, toen wy niet wisten, wat liefde was; toen ik myne kinderlyke kussen op uwe wangetjes drukte, en niet leefde dan voor u. Ach, Helder! toen, toen had zy my lief. Ja waarlyk. Toen viel ik haar na een kortstondig afzyn niet af. Toen deelde ik in alle haare vermaaken. En nu nog hoor ik dien lieven toon, waar op zy my by zich riep; toen was ik haar Wim.

{==361==} {>>pagina-aanduiding<<}

Pynigende Verbeeldingskragt, oefen uw toverend vermogen dus niet, in alle zyne hitte, op mynen geest.... De dood, de dood is verkieslyker dan dit gemis, dan dit vooruitzicht.... Maar zal ik beneden myn lot weg vallen? En ik durf haar beminnen! Moedeloos, en echter een Man, en een Chrisje Helder te beminnen?... Ik zal alle myne natuurkragten by een rukken; ik wil staande blyven. Ik zal niets verzuimen, om myne liefde, nu zy de myne niet - ô ik spreek myn vonnis niet uit! om myne liefde te doen wyken.
‘Ik ben niet toegevallen by Chrisje?’ Helder! durft gy u nog laaten voorstaan, dat gy bemint? Neen, vlei u daar niet mede: dan zoud gy uwen Vriend dien slag niet kunnen toebrengen.... Ik wil haar vergeeten. Dwaas daar ik ben! te willen vergeeten, toont, dat men daar aan denkt.... Uw Vader is niet voldaan over my? 't is my leed; maar 't is myn schuld niet. Wat heeft hy tegen my?
Het is een regenagtige dag; ik reis op myn gemak. Ik blyf des tot morgen hier. Myn Vriend heeft myn gezelschap zo noodig niet, dat ik my niet tot schryven zoude begeeven, als my dit lust; hy doet insgelyks.
Thans ben ik in staat, om u van zyne manier van denken veel meer te zeggen. Gisteren morgen met hem wandelende, bragt ik hem op het groote onderwerp, en vroeg hem vervolgens naar

{==362==} {>>pagina-aanduiding<<}

zyne begrippen van den Natuurlyken en Christelyken Godsdienst.
Hy. [my sterk aanziende.] Dat is eene byzondere vraag!
Ik. Dit zy eens zo; dit kan u, die zo veel in het byzondere doet, niet afschrikken, om my te antwoorden.
Hy. Gy hebt gelyk. Konde ik deeze vraag maar beantwoorden! Myne denkbeelden zyn hier over zo ingewikkeld, als die van alle denkende menschen zyn, en zyn moeten, over alle voorvallen en zaaken, die men alleen door redeneeren, of op goed geloof moet aanneemen, en die wy nooit met zekerheid weeten kunnen.
Ik. Kan ik dan van de waarheid myns Godsdienst nooit volkomen zeker zyn?
Hy. Alle Christenen, die weeten wat zy zeggen, zeggen neen. De groote Insteller van dien Godsdienst schynt ook alleen geloof en geene verzeekerdheid gevergd te hebben. Als ik volkomen zeker van iets ben, geloof ik het niet meer. Uw Apostel zegt het zelf.
Ik. De bewyzen voor eene zaak kunnen echter zo sterk, het tegengestelde kan zo ongerymd zyn, dat wy, ofschoon wy niet volkomen zeker zyn, evenwel eene zedelyke zekerheid erlangen, en is het dan billyk, daar aan te twyfelen?
Hy. Ik zeg liever; ik kan, zonder onbillyk te zyn, aan alles twyfelen, waar van ik niet vol-
{==363==} {>>pagina-aanduiding<<}
komen zeker ben; ja, dit zelf is verstandig gehandeld.
Ik. Is het billyk, is het verstandig, te twyfelen, of er ooit een Willem de Eerste geweest is?
Hy. Onze Voorouders hebben het nog getuigd; maar wie kan getuigen van dingen, die over tweeduizend jaar zouden gebeurd zyn?
Ik. In de derde Eeuw was men zo verzeekerd, dat Christus op deeze Waereld geleefd heeft, als wy nu zyn, dat Willem de Eerste hier geleefd heeft, en te Delft vermoord is, en het blyft in het jaar dertig duizend even waaragtig.
Hy. Wel nu, ik geloof dit dan; maar ik ben er zo verzeekerd niet van, als dat ik thans met u over dien grooten man spreek.
Ik. Dit eisch ik niet: ware dit noodig, gy zoud meerder zekerheid hebben; maar dan zoud gy de onmededeelbaare eigenschappen van het hoogste weezen moeten bezitten.
Hy. Men praat zo veel na, het geen wy andren hooren zeggen, en daar wy anders nooit op zouden denken; wy houden ons verzeekerd van dingen, die wy nog nooit onderzogt hebben. Wy verbeelden ons, dat wy niet twyfelen, en wy denken er slegts niet aan. De zaaken, die men ons voorhoudt, zien wy van den helderen kant - wy vraagen zelf niet eens, hebben zy eene duistere zyde? Maar! zo dra wy gaan onderzoeken, raaken wy verward. Wy vinden zo veel tegen als

{==364==} {>>pagina-aanduiding<<}

voor. Alle Systémata vallen weg! Weet gy wat? Geloof en Ongeloof zyn de vrugten der luiheid en schroomvalligheid. De vlytige, die moed heeft, twyfelt altoos. Hy wandelt, als een held, door de dikste duisterheden en eenzaamste wegen. Ongeloof en Bygeloof hebben geene redenen voor hunne zaak. De Twyselaar heeft er in overvloed. Terwyl hy vraagt: wat is waarheid? is hy veel nader, dan de stoute beslisser, die zegt: dit is waarheid. Als hy edelmoedig belydt: ik ben van gisteren, en weet niets, is hy veel wyzer, dan wanneer hy pocht: myne is de weetenschap; ik ben het verstand. Myn geest is te zeer vervuld met denkbeelden, die geduurig tegen elkander aanbotzen, om u thans meerder te zeggen; maar ik zal my nederzetten, om u myne gedagten te melden. Ik kan niets vast bepaalen, ik geef niets voor myn gevoelen op. Zo verre ben ik nog niet gekomen. Er is nog te veel duisters voor my in. - Hy heeft zyn woord gehouden: des avonds gaf hy my dit opstel.

Jambres aan zynen Vriend.

‘Wat is Natuurlyke Godsdienst? Eene hulde, welke Natuur en Reden ons zeggen, dat wy verpligt zyn aan één Weezen, waar mede wy

{==365==} {>>pagina-aanduiding<<}

in betrekkingen staan; die ons en beloont en straft. Is er nu zo een Weezen? zo al, kan de Reden het uitvinden? Ja, roept het Volk: ja, er is zo een Weezen! Die God niet in het geschapen ziet, is willens blind. Wat bewyst deeze Exclamatie? Niets! 't Is, zegt men, ongerymd, een gewrogt zonder oorzaak te stellen. Dat is ook zo! Maar wat is de oorzaak van dat iets, 't welk uit niets is voortgebragt? Is dit niet reeds een gewrogt zonder oorzaak? Of kan Almagt en Wysheid ongerymdheden, tegenstrydigheden daar stellen? Ik zie overvloed, schoonheid, orde, en ik zeg: hier zie ik God in de Natuur. Ik zie gebrek, wanschapenheid, verwarring - ik verlies myn God! Ik zie den booswicht gerust ten grave gaan! Ik ontdek over al vyanden van myn geluk; Gierigheid, Wraak, Laster, Wellust, Onrecht en Geweld: en de groote Orde blyft bewaard. Ik besluit, daar is een Almagtig weezen, dat alles in stand houdt. Ik zie een Socrates vergif drinken, een Nero op den throon, Barneveld op een Schavot, de Witten deerlyk vermoord, en hunne Vyanden sterven op hunne Legersteden....! Waar blyft nu de zo zeer geliefkoosde Voorzienigheid? Waar de hoogste Rechtvaardigheid?’
‘Ik zie de geslagten der Dieren elkander opvolgen, als de baaren der zee: geen eene Classe

{==366==} {>>pagina-aanduiding<<}

valt weg: alle de reijen der planten, - der Infecten blyven bewaard. Welk een heerlyke keten van weezens! Hier, roep ik uit, is eeuwig verstand!’
‘ Ik zie aan de laage trotschheid eens beuzelagtigen Vorst, aan den luim zyner vleiers, aan de grilligheid eener koninglyke Maitres, geheele landen opofferen. Moord en Rooszucht verwoesten bloeijende gewesten, geheele Steden worden puinhoopen. Turenne, onderdaanig aan zynen Vorst, offert den Palts aan de vlammen op, en verjaagt duizende Ingezeetenen uit al het hunne. Hier haalt men den naarstigen Jongeling van den ploeg, of scheurt hem uit de werkplaatzen; men wringt hem een moordgeweer in de hand, en voert hem op het slagveld. De goede Huisvader moet Vrouw en Kinderen verlaaten, en keert, of verminkt, of nimmer, by de zynen. Men ontëert zyne Dogter, men verleidt zyne Vrouw, en spot met de bloedige traanen, die langs zyn eerlyk gelaat afstroomen. De beestagtigste onmaatigheid steelt van den Boer het zaad, dat hy voor zyn talryk Huisgezin in den voorn wierp; hy voegt versmaading by onrechtvaardigheid.’
‘ Wat dunkt u? zoude ik God niet ontëeren, indien ik geloofde, dat hy dit alles wist, alles konde, en echter niet wilde beletten? Zie daar! Dit is nu evenwel die schakel van voorvallen,

{==367==} {>>pagina-aanduiding<<}

waar in het gedagtenlooze volk zo klaar eenen God ontdekt! eene Voorzienigheid kent! Voor my heeft alles eene duistere en heldere zyde, naar maate ik de voorwerpen betrachte.
Als ik goede wetten wel zie uitoeffenen; als de Onderdaanen gehoorzaam, als de Vorsten menschen zyn; als elk het zyne tot het geluk der Maatschappy toebrengt; als de Huisgezinnen vreedzaam zyn; als Kunsten en Weetenschappen bloeijen; als de Saifoenen zagt zyn, de aarde vruchtbaar, de lucht gemaatigd is, dan is myne ziel bevredigd. Dan glyden vertrouwen en dankbaarheid in myn hart. Ik aanbid, en wensch, dat dit de uitkomst eener streng onderzogte waarheid zyn mogte!’
‘Als ik in de natuur alles bar en akelig zie; als de Hoofdstoffen ons bestryden, ons dooden; als ik Grysaards en Kinderen, Weduwen, die geen beschermer hebben, zwakke verstyfde handen zie uitstrekken, om van dartele ryken een weinig gelds te ontfangen; als ik den braaven werkman zonder werk, zonder brood zie, terwyl hy met een doodsch stilzwygen zyne Vrouw en Kinderen beschouwt; de onschuld gelasterd, de overdaad gezond zie, de maatigheid door slepende kwaalen zie uitteeren - dan is alles duister! Waar is dan die aanbiddelyke Voorzienigheid? Handelt de Vader der menschen min-
{==368==} {>>pagina-aanduiding<<}
der billyk dan wy, die leeme hutten bewoonen; en wier grondslagen in het stof zyn?’
‘Wanorde en ellende stooten de denkbeelden van eenen God altoos uit mynen geest! Dan bestaat myn geheele Natuurlyke Godsdienst slegts in eenige rillende huiveringen van vrees voor eenen my onbekenden God! Die vrees, verzeld van eene klemmende ongerustheid, van angst, weerhoudt my van het kwaade. Myn staat is niet verkieslyk; dat beken ik: maar wat geeft my een blind geloof, eene bedriegelyke hoop! Ik twyfel; ik ontken niet. Er is te veel, dat my weerhoudt. Twyfelen is voor een denkend mensch zeer lastig, maar dit zie ik my vergoed door de bewustheid, dat ik de Echo des volks niet ben; dat ik in my zelf een vermogen bezit, 't welk my van al dit onbedagte verwydert; dat ik een vry mensch ben; dat ik niets blindeling verwerp of aanneem: Geen Systéma! alles is voor ons onzeker.’
‘Wat betreft den Christelyken Godsdienst; zie hier myne gedagten. Eene Openbaaring, die ons uit Gods naam onze pligten leert, die ons wetten geeft, wier betrachting of verzuim voor ons eeuwige gevolgen moeten hebben, moet, naar het oordeel der Christenen zelf, zo klaar zyn, dat de eenvoudigste mensch die bevatten kan. Er moeten geene dubbelzinnigheden zyn, die verkeerd kunnen uitgelegd wor-
{==369==} {>>pagina-aanduiding<<}
den. Dit, weet gy, is zo niet; maar dit ware eens zo! Waarom besteedt men dan 's jaars zulke overgroote sommen aan de Leeraars, of zo als zy zich (zedigheids halve) noemen, aan de Uitleggers der Verborgenheden? Is eene Openbaaring zo moeilyk te leeren? Hoe veel duistere plaatzen vinden de Christenen zelf in die Leer! Waar blyft dan het kenmerk eener Goddelyke Openbaaring?’
‘Wie zoude zich kunnen verledigen, om de Commentarien te leezen van hun, die zich en elkander duizendmaal tegenspreeken? Dit leezen vermeerdert de verwarring, en verbetert ons in geenen opzichte. Eenigen deezer Mannen, begrypende dat geene van God gegeevene Openbaring stryden kan met den Natuurlyken Godsdienst, poogen den Natuurlyken in den Geöpenbaarden Godsdienst in te voegen. Het gevolg daar van is echter nadeelig voor hunne zaak. Andren prediken ons de Leer van Jezus, maar beweeren, dat onze reden die niet bevatten kan. Zy ontslaan ons des van die aan te neemen, zo lang wy onze reden gebruiken.
Denk niet, dat ik den C. Godsdienst veracht: geenzins! Het karakter des Instellers is zo schoon, zyne lessen zyn zo heilig, zyn voorbeeld is zo treffend, dat ik nooit dan met den grootsten eerbied aan hem denk. In de Brieven der Apostelen zyn schatten van wys-
{==370==} {>>pagina-aanduiding<<}
heid en vermaningen. Is deeze Leer niet van God, zy blyft echter de allerbeste Godsdienst.... Maar! ô Dieptens! Wat al heerlyks, wat al zwaks, wat al redelyks, wat al bygeloovigs! Kan die Leer, zo als zy daar ligt, van God zyn?
Zie daar my even verward! Is myne ziel onstoffelyk en des ook onsterfelyk? Zullen wy leeven, na dat wy gestorven zyn? Ik twyfel aan alles; maar ben geen Ongeloovige! En gy zult veiligst doen, indien gy zo leeft, als of gy volmaakt overtuigt waart van eenen zo heilzaamen Godsdienst.’
 
Dit, myn waarde Helder, zyn de gedagten van een eerlyk Man, die ter goedertrouw spreekt. Deel my uwe aanmerkingen hier over eens mede. Vind gy zulks goed, laat myn Heer uw Vader dit leezen. Altoos
 
Uw Vriend,
 
w. leevend.





{==371==} {>>pagina-aanduiding<<}

Twee- en- zeventigste brief. 

Mejuffrouw Charlotte Roulin aan den Heer Willem Leevend.


Myn vriend!

Welk woord zal ik daar by voegen?... Ik heb maar één Vriend; valt er dan te onderscheiden? En ook geen byvoeglyk woord voldoet my. Alles is zo verward: niets voldoet my. Dan wil myn hart u weder eenen naam geeven, die my doet bloozen. Waarom? Ach, ik weet het niet, myn Vriend! Ja, gy neemt belang in my. De vriendschap heeft my uwe Lotje gemaakt! zo geheel uwe Lotje! Wees gerust, wees blymoedig: ik volg alreeds uwen raad! Ik gebruik Medicynen; en zedert ik uwen laatsten Brief ontfing, ben ik heel veel beter! Ik ben en blyf evenwel zeer onpasselyk; niet ziek echter: ik leg geen uur daar om te bed. Het is my zo vreemd, dat ik u niet zie: dit zegt Roulin alle daag; hy groet u, en hoopt, dat gy van den winter te rug zyn zult. Of blyft gy langer uit? Ik versta u altoos. De vriendschap onderwees ons beide in haare beminlyke taal. Ik weet, wat gy gewaarwordt voor my; myn hart zegt het my; en dan klopt het zo sterk; ach, zo vermoeijend!

{==372==} {>>pagina-aanduiding<<}

Gy zyt dan niet gelukkig, en gy bemint Juffrouw Helder, en die is vry, haar hart is niet met een ander vervuld.... Lieve Willem, wees gy toch gelukkig, en alles zal wel zyn. Wist gy, waar toe uwe Lotje, door de vriendschap bezield, kan komen; wat zy voor u zoude kunnen doen! Zoude echter myne vriendschap u kunnen vertroosten van eene ongelukkige liefde? Hoe aandagtig, hoe medelydend zal ik naar u luisteren! dit zal ten minsten u eenigen troost geeven. Dit weet ik zeer zeker.
Hoe gelukkig zyn zy, die gestorven zyn! Dit leven is een staat van beproeving. Die overwint, zal zalig zyn! Waarom heb ik zo weinig lichaams kragten; is myne gezondheid zo teder; indien onze stryd op aarde lang en vermoeijend zyn moet? .. Het stille beeld des doods waart geduurig voor myne verbeelding. Dit is peinsagtige gemoederen, neer gedrukt door omstandigheden, niet onëigen. Myn geest is zo sluimerig; myne oogen zyn zo zwaar. Geheele dagen zit ik by den Bloemtuin ... Gy zyt niet gelukkig; zoude ik dan gerust, blymoedig zyn kunnen? Denk aan
 
Uwe Vriendin,
 
C.R.
 
Einde van het Tweede Deel.






