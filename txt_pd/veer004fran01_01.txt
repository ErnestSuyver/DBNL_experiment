
    
        
            
                Frans Holster
                Hendrik de Veer
                
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1838 D 29, 1838 D 30 en 1838 D 31
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Frans Holster in drie delen van Hendrik de Veer uit 1871.
                
                REDACTIONELE INGREPEN
                deel 1, p. 1: de kop ‘Eerste deel’ is tussen vierkante haken toegevoegd.
                deel 2, p. 1: de kop ‘Tweede deel’ is tussen vierkante haken toegevoegd.
                deel 3, p. 1: de kop ‘Derde deel’ is tussen vierkante haken toegevoegd.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 2: p. IV; deel 3: p. IV en 518) zijn niet opgenomen in de lopende tekst.
                
                [deel 1]
                [pagina I]
                FRANS HOLSTER.
                
                door
                H. DE VEER.
                
                EERSTE DEEL.
                
                Rotterdam,
                NIJGH & VAN DITMAR.
                1871.
                
                [pagina II]
                Boek- en Muziekdrukkerij van A. van der Veen Oomkens, te Wageningen.
                
                [pagina III]
                INHOUD.
                Hoofdst.		Bladz.
I.	Een nommer voor een museum van antiquiteiten	1
II.	Waarin meneer Melder tot de ontdekking komt, dat hij beter is dan hijzelf wist.	19
III.	Over iemand, die op zijn vijftigste jaar nog practisch werd.	34
IV.	Wien Jacob West onderweg ontmoette en waardoor er van zijn bezoek bij Jansen niets kwam.	50
V.	De geschiktheid van jufvrouw Rol, om kinderen optevoeden, wordt behoorlijk erkend.	66
VI.	Waarin wij nog meer recht laten wedervaren aan den opvoedkundigen tact van jufvrouw Rol.	78
VII.	Waarom 't met de opvoeding van Frans niet zóó goed vlotte, als jufvrouw Rol wel verwacht had.	91
VIII.	Eenige neuswijzigheden van een litterator en nog wat.	102
IX.	Waarin gehandeld wordt over familiezaken.	127
X.	Er wordt een school voor Frans gezocht.	142
XI.	Jacob West vindt eene school voor zijne jonge vrinden.	159
XII.	Waarin de schrijver de indrukken van het tot nog toe verhaalde samenvat en de geschiedenis een paar stappen verder brengt.	175
XIII.	Jacob West raakt leelijk in de klem.	195
XIV.	Nieuwe kennissen en vrienden, die zich onzen held aantrekken.	208

                
                [pagina IV]
                Hoofdst.		Bladz.
XV.	Tante Gonne.	225
XVI.	Jansen verheelt zich een stap nader aan zijn doel te komen.	242
XVII.	Meneer Melder krijgt 't waarlijk weer te kwaad met zijn hart.	260
XVIII.	Waarin nog meer menschen aangename indrukken ontvangen.	281
XIX.	Oude en nieuwe kennissen.	299
XX.	Tante Gonne's patronaat.	319
XXI.	Triple alliantie.	340
XXII.	't Loopt met Sam verkeerd.	361
XXIII.	Een oude en een jonge zondaar.	383
XXIV.	Waarin wij tot eene verkwikking den lezer weer in beter gezelschap brengen.	421

                
                [deel 2]
                [pagina I]
                FRANS HOLSTER.
                
                door
                H. DE VEER.
                
                TWEEDE DEEL.
                
                Rotterdam,
                NIJGH & VAN DITMAR.
                1871.
                
                [pagina II]
                Boek- en Muziekdrukkerij van A. van der Veen Oomkens, te Wageningen.
                
                [pagina III]
                INHOUD.
                Hoofdst.		Blz.
XXV.	voor 't eert op reis.	1
XXVI.	IJdelheid der ijdelheden.	30
XXVII.	Antoine Teskel ontdekt een goudmijn.	64
XXVIII.	Grootvader Eggink krijgt nog meer last van Frits.	87
XXIX.	Over kleine en groote politiek.	111
XXX.	De eerste wintervergadering van het departement Eerloo-Ganderkerk.	135
XXXI.	Loon naar werk.	159
XXXII.	In kleinen kring.	187
XXXIII.	Over een oud onderwerp en oude kennissen.	217
XXXIV.	Nog weer over oude kennissen.	242
XXXV.	Voorbereidingen voor de scheiding.	262
XXXVI.	Hef vertrek.	280

                  
                [deel 3]
                [pagina I]
                FRANS HOLSTER.
                
                door
                H. DE VEER.
                
                DERDE DEEL.
                
                Rotterdam,
                NIJGH & VAN DITMAR.
                1871.    
                
                [pagina II]
                Boek- en Muziekdrukkerij van A. van der Veen Oomkens, te Wageningen.
                
                [pagina III]
                INHOUD.
                Hoofdst.		Bladz.
XXXVII.	Leelijke berichten.	1
XXXVIII.	Een dag met hoofdpijn.	20
XXXIX.	Een Zondag buiten.	66
XL.	Het onweer zet op.	100
XLL.	Over stoomsnelheid en zeeziekte.	137
XLII.	Er komen weer oude herinneringen boven.	188
XLIII.	Nieuwe aandoeningen.	223
XLIV.	De winter komt.	268
XLV.	Weder in de groote stad.	303
XLVI.	Frans bemerkt dat hij nog heel wat te leeren heeft.	350
XLVII.	Een sombere winter en een guur voorjaar.	397
XLVIII.	Gewogen.	442
LXIX.	Het begin van een nieuw leven voor onzen held en het einde van dezen roman.	477

                
              
            
                
                    2009 dbnl
                    
                
                veer004fran01_01
            
            ebook
                unicode
             
            
                Hendrik de Veer, Frans Holster. Nijgh & Van Ditmar, Rotterdam 1871 
                
            
        
        
            DBNL-TEI 1
        
               
           
               Frans Holster
               Hendrik de Veer
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Frans Holster
               Hendrik de Veer
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-07-14
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Hendrik de Veer, Frans Holster. Nijgh & Van Ditmar, Rotterdam 1871 
 
Zie: https://www.dbnl.org/tekst/veer004fran01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
        
        


{==1==} {>>pagina-aanduiding<<}

    [Eerste deel]

Eerste hoofdstuk.

Een nommer voor een museum van antiquiteiten.

De vreemdelingen, die ons land de eer aandoen het te bezoeken, en daarna tot onbegrensde dankbaarheid van vele Nederlanders een artikel over Holland en de Chineezen van het Westen in de een of andere Revue schrijven; de Russen die ter bedevaart gaan naar 't huisje van den Grooten Czaar; de Engelschen, die nog altijd naar de speelgoeddoos te Broek in Waterland trekken,... vergeten allen regelmatig het meest belangwekkende van al onze inrichtingen en gebouwen, hebben nog nooit een oog gehad voor de eigenaardigste onzer eigenaardigheden, het bezienswaardigste van hetgeen er bij ons te zien valt. 't Zijn niet onze musea waardoor wij uitmunten, 't is niet ons zeestrand dat boven alle andere roemenswaardig is - 't interessantst zijn de ouderwetsche kantoren, die men hier en daar nog in menigte bij ons aantreffen kan. Waar ter wereld toch is een volk 't welk tot het probleem, twee en meer ligchamen een en dezelfde plaats te doen innemen, zoo dicht genaderd is als wij! Waar wordt de dringende maar onbescheiden eisch der hygienisten om luchtverversching met meer bedaardheid en rustigheid afgewezen dan op onze antieke kantoren! In een onderhuis, waar gij en ik niet rechtop kunnen staan; aan de overzij van een binnenplaats, waar de zon met verbazing zou aangekeken worden als zij 't waagde bin-
{==2==} {>>pagina-aanduiding<<}
nen te dringen; op een insteekje, dat juist zooveel ruimte heeft als men van de kamer daar beneden heeft kunnen afnemen, zonder met 't hoofd tegen den zolder te stooten; in den verloren hoek van een stinkend en duf pakhuis, waar 's winters om half twee 't licht reeds moet opgestoken worden; aan het einde van een langen gang, waar twee menschen niet naast elkaar kunnen loopen; op een zoogenoemd zaaltje, dat onbereikbaar is door de steile, uitgesleten trap en verpest wordt door een groot duivenhok op het platje, dat er voor ligt; in de nabijheid van een keuken; onder den adem van een berghok.... ja, overal waar 't maar ongezond, onrein en ongeurig is, heeft de Hollandsche koopman zijn tent neergeslagen.
Daar zit, van 's morgens negen uur tot 's avonds acht, de eigenaar van eenige tonnen gouds, volmaakt tevreden ten opzichte van lucht en licht, als hij Zaterdagmiddags naar zijn optrekje in Zeist of Bloemendaal mag stoomen, rust en gezelligheid zoeken in een theekoepel aan den oever van een moddersloot. Daar zit hij met een genot dat uit de gewoonte geboren is, dag op dag en jaar op jaar.
De een of andere correspondent uit het buitenland zou vreemd opkijken als hij den man, met wien hij zulke kolossale zaken doet, hier vond zitten. Hij zou waarschijnlijk openlijk vermelden, dat deze voorliefde voor het benauwde en ongezonde een van de merkwaardigste karaktertrekken onzer natie is. 't Is immers onmiskenbaar dat er bij deze inrichting van het leven een bepaald plan, een halsstarrig opzet schijnt voor te zitten? Dat zal den vreemde duidelijk worden zoodra hij dienzelfden koopman in diens huis, te midden eener vorstelijke weelde, gaat opzoeken. Hij zal dan denzelfden man, die uur op uur onder een groene lampekap, aan een oude halfsleten lessenaar zit te pennen, terugvinden als den royaalsten gastheer, omringd van al wat het leven gemakkelijk en aangenaam maken kan. De rijke koopman zal zijnen bezoeker ontvangen in eene ruime, hooggewelfde

{==3==} {>>pagina-aanduiding<<}

zaal, die in menig paleis eene eereplaats zou innemen, die met de uiterste zorg gemeubeld is, kwistig versierd met de edelste en duurste producten van kunst en nijverheid. De gulle gastheer zal voor zijn gast met schroomvallige nauwgezetheid het beste en keurigste doen uitstallen en 't hem met Oostersche mildheid aanbieden, terwijl hij hem zal doen nederzitten op mollige sofa's, zijn voeten doen rusten op 't zachtste tapijt, dat ooit voor een divan werd uitgespreid.
Zal die vreemdeling niet de handen ineenslaan over eene dolzinnigheid als deze, of 't hoofd schudden in wanhopigen twijfel aan ons gezond verstand? In de bibliotheek van zijnen gastheer kan hij de jongste werken over hygiene vinden. Uit diens eigen mond kan hij vernemen, hoe deze lid is van onderscheiden vereenigingen ter bevordering van de welvaart van den minderen man. Hij zal hem hooren disputeeren over de nieuwste methode van luchtverversching, zich warm maken over een halven voet meer of minder ruimte, toegewezen aan eenen medemensch.... en hij zal, als hij wil, hem morgen weer gelijk iederen dag kunnen zien heenstappen naar het muffe en benauwde kantoor, waar de man zich p.m. tien uren opsluit, om drie andere te kunnen pronken met zijne ruime zalen..... Is er grooter dwaasheid onder de zon?
En 't wordt nog als een gunst beschouwd, wanneer wij, huisvaders, een van onze jongens op den leeftijd, waarop de longen het meeste en het zuiverste voedsel behoeven, op zoo'n kantoor geplaatst kunnen krijgen, waar hij zijn oogen bederven mag en zijne beste sappen voelen wegdrogen door de onbeschrijfelijk walgelijke atmosfeer. Daar zit mijn gezonde, blozende knaap, die met de bloemen geboren is en met de bloemen gekoesterd werd door Gods lieve zon, en verliest dagelijks iets van zijn kleur en verandert van een jongen van melk en bloed in een beeld van was; terwijl ik, zijn vader, mij moet verheugen in de schoone beloften van den patroon, 't vooruitzicht dat mijn zoon

{==4==} {>>pagina-aanduiding<<}

ook eens op een eigen dito inrichting oud en rijk zal worden en misschien drie van de vierentwintig uren de vrije lucht zal mogen inademen door 't half neergelaten raampje van zijn eigen koets, terwijl zijne moeder zich zelve en mij wijs maakt, dat ze trotsch is op haar lang vermagerd kind!....
O, ik wenschte wel, dat alle vreemdelingen deze onze Hollandsche kantoren zagen; dat de een of andere statisticus, die zijn tijd verknoeit met onze koeien en schapen te tellen, eens nauwkeurig berekende hoeveel van die akelige ziekenzalen en moordenaarsholen er tusschen Groningen en Middelburg nog bestaan, en dat een man, die de pen van Esquiros of Emile de Montégut bezat, ons voor 't aangezicht van geheel Europa om deze ellendigste aller kleinzieligheden eens recht belachelijk maakte; dat hij aan de geheele wereld vertelde, hoe in Holland mannen leven die eenmaal in slankheid wedijverden met de beurspilaar waartegen zij nog heden aanleunen, maar die, door dag aan dag zich in hun benauwd hokje te moeten inwringen, klein en valsch en gluiperig geworden zijn... mannen, die waarachtig groot zouden zijn, als zij van tijd tot tijd eens heen en weer hadden kunnen stappen, hunne longen eens uitzetten, hunne armen eens uitslaan... indien niet elke gedachte, die van hen uitging, was ingekrompen en plat geknepen door de beperkte ruimte waar binnen zij leefden en werkten, verdroogd en verpulverd tot hen teruggekeerd.

Ik breng u in zulk een kantoor. Wij zullen er niet langer blijven dan noodig is.
We zijn in Amsterdam, op eene gracht van den derden of vierden rang, voor een huis, dat blijkbaar uit zijne kracht gegroeid is, een soort van rechthoek, op den smallen kant gezet, dat ongetwijfeld zou omvallen, als 't niet staande gehouden werd door zijne buren, wien 't bereidwillig de wederdienst bewijst hen voor instorten te behoeden.

{==5==} {>>pagina-aanduiding<<}

De gevel is op de eerste verdieping voorzien van een raam en een deur, welke laatste in tweeën verdeeld is, de eene helft voor hetgeen men hier 't benedenhuis gelieft te noemen, de andere ten dienste van zes of zeven gezinnen, die naar globale berekening de ruimte tot aan de nok van het dak vullen.
Onder deze eerste verdieping, welke men bereikt door een bordes van tien à twaalf treden, is een kelder, in de gloriedagen van dit huis, toen 't nog als een geheel door eene enkele familie bewoond werd, gebruikt om den voorraad boter en winter-snijboonen van mevrouw, benevens de gewone en fijne merken van meneers provisie te bergen, maar sinds twintig jaar met recht van ‘op zicht’ verhuurd aan een van de rijkste kooplieden der stad, die een eigen huis met vijftien kamers op de Keizersgracht heeft en een stal met zeer ruime en luchtige koetsierswoning in de Kerkstraat.
Wij duwen het smalle getraliede deurtje onder de stoep open... pas op, als ge niet voorzichtig zijt, zoudt gij in den afgrond storten!... en dalen drie, vier trappen af. Op den tast bereiken wij een deur aan de rechterzijde, waarop wij, als onze oogen een weinigje aan 't halfduister gewend zijn, het woord kantoor vrij voldoende kunnen onderscheiden. Op ons kloppen opent zich een gat in die deur, een kolossaal oog, dat ons akelig flauw aankijkt, dat gelijkelijk doet denken aan de opening waardoor men gevangenen hun voedsel toeduwt en aan de crèches, waarin voorheen ongelukkige verdoolde meisjes de kleine slachtoffers harer argeloosheid of ontuchtigheid neerleiden.
Als wij aan een onzichtbaar wezen onze namen hebben genoemd, sluit het oog zich en gaat na een paar seconden de deur geheel open. Rondziende bevinden wij ons in een zeer klein vertrek met weinig lucht en veel benauwdheid.
In 't midden van dit vertrekje staat een hooge eikenhouten lessenaar, breed genoeg voor twee personen, maar om

{==6==} {>>pagina-aanduiding<<}

ruimte te winnen, met den achterkant tegen den muur geschoven.
't Licht, dat eerst door de treden van 't bordes gebroken en vervolgens door een buitengewoon solied horretje aan duizenderlei verdeelingen en besnoeiingen onderworpen wordt, valt van Januari tot December in aschgrauwe, bleek tinten naar binnen, en wordt eerst nog onderschept door een hooge borstwering, voordat het de twee plaatsen aan den lessenaar bereiken kan. Nooit is 't daglicht doorgedrongen tot den uitersten hoek van het kamertje, waar, volgens de mededeeling van menschen, die hier 's avonds bij lamplicht geweest zijn, een ijzeren kist moet staan, die gewoonlijk door den loopjongen gebruikt wordt, om op te gaan zitten en heimelijk te knikkebollen, als de patroon hem bevolen heeft op de een of andere boodschap te wachten.
Overigens bevat dit vertrekje niets wat uwe aandacht verdient. Een half verroeste kachel, een viertal bordpapieren schutbladen aan den wand, waaronder, blijkens de opschriften, volgbrieven, quitanties en dergelijke onbarmhartig aan een vuil koord met een koperen priem geregen zijn, ziedaar wat wij 't meubilair zouden kunnen noemen. Voegen wij daar nog bij twee kantoorkrukken en, tegen den binnenkant van de deur, een paar knoppen voor jassen en hoeden, zóó geplaatst dat 't straks vermelde spookoog zich onbelemmerd openen en sluiten kan.
Aan den lessenaar zit, als wij binnenkomen, de patroon met zijn boekhouder. In een tweede kamertje, door een glazen deur van het eerste gescheiden, bevindt zich een viertal klerken - allen behoorlijk gesalarieerd, want deze patroon houdt niet van volontairs, die volgens hem, als ze op de hoogte zijn, de relaties van de firma exploiteeren en hun vroegeren chef onderkruipen.
Meneer Melder, de patroon, is, zooals ik reeds gezegd heb, een zeer, zegge buitengewoon welgesteld man. Zooals hij daar in zijn nederig kantoortje aan den lessenaar zit, behoeft hij voor geen vijfentwintig ton op te staan en

{==7==} {>>pagina-aanduiding<<}

met dat cijfer van twee en een half millioen is in den handel alles gezegd.
De beurs houdt meneer Melder, wat hij verder ook zij, voor een man van ongeveer twee en een half millioen, eer wat daarboven dan daar beneden, en de beurs geeft hem daarvoor in eens weg, op elk terrein, 't krediet dat zulk een man verdient. Daarin heeft de beurs gelijk. Als zij bepaald heeft hoeveel een handelsman waard is, ik bedoel op hoeveel kapitaal zij hem taxeert, dan weet iedereen tot welk bedrag hij hem zijn vertrouwen kan geven. Beter basis voor de verstandelijke en zedelijke waarde van een mensch dan de beurs gebruikt, is er immers werkelijk niet
Hoe toch taxeert de eene geleerde den anderen? Ge zoudt misschien geneigd zijn te antwoorden ‘naar zijne kennis,’ maar pas op, want dat is ten eenemale onjuist. Geleerden taxeeren elkaâr naar de domheden, die de een den anderen ziet doen. Van daar dat geleerden elkaâr nooit krediet geven. Is dat beter dan in den handel? De gedachte om het vertrouwen op kennis te bouwen is misschien wel eens opgekomen in 't hoofd van een practisch man, maar nooit in dat van een concurrent op het gebied der wetenschap. 't Kenmerk van den geleerde is, dat hij in den regel zijn crediet zelf verteert.
En hoe is 't bij de kunstenaars? Of welken basis voor krediet gebruiken de vrouwen? Is 't niet duidelijk dat 't beter is iemand des noods een ton hooger te ramen dan hij bezit en daardoor grooter speelruimte te laten aan de zwendelaars, dan zoo als de geleerden, de kunstenaars en de vrouwen doen? 't Krediet dat gij aan uwe beste vriendin verleent mevrouw! is immers niet grooter dan dat 't welk onze vriend Gellerman, de beroemde portretschilder aan zijn kunstbroeder Hellermaan geeft, indien deze zich ook maar een oogenblik ongenegen betoont om voor zijn (Gellermans) jongste stuk in aanbidding neêr te knielen? Niet dat ik u dit kwalijk neem, mevrouw! Men kan niet eischen dat u hooger krediet zult verleenen dan aan u

{==8==} {>>pagina-aanduiding<<}

zelve op uwe beurt wordt toegestaan, maar ik wil er slechts mee bewijzen, dat de basis van onderling vertrouwen in den handel niet bekrompen en niet onmenschelijk is, maar 't tegendeel van die. - Doch ter zake!
Meneer Melder dan is een man van twee en een half millioen. Dat wil evenwel niet zeggen dat meneer Melder ook maar de minste kans heeft, de held van dit verhaal te worden. Ik gevoel mij niet in staat van een man met een welverzekerd vermogen van meer dan twee millioen Hollandsche guldens een monster te maken, en ik durf 't evenmin aan, om uit zoo'n benauwd kantoortje een reuzengestalte te doen oprijzen, een soort van Caesar of Alexander op het gebied van koop en verkoop. Ik weet wel zeer goed dat dit verrassend zou wezen, maar ik wil niemand verrassen. Ik wil u waarheid en niets dan waarheid geven.
En de waarheid is, dat meneer Melder geen held was noch in 't kwade noch in 't goede. Hij was zeer fortuinig geweest. Ziedaar, zijne geheele levensgeschiedenis. Zijn inzicht in handelszaken, dat, om 't succes, door velen hoog geroemd werd, was voor driekwart geluk. 't Laatste kwart, dat wezenlijk echt was, bewaarde hem evenwel voor groote dolligheden en was oorzaak dat hij nooit weer iets liet glippen, wat hem eenmaal door de fortuin was toegeworpen. Er loopen op elke beurs zeker honderd mannen rond wier roem van koopmanschap op geen degelijker antecedenten rust. 't Zou ook al te erg zijn, wanneer ieder, die rijk werd, daarbij tevens een diploma van bekwaamheid kreeg!
De boekhouder van meneer Melder is een man als duizend anderen. Indien handelslui en hun bedienden gerangschikt werden naar de methode der botanie, zou hij tot de muurplanten behooren, een van die fijn georganiseerde, nuttige en sierlijke natuurproducten voor wier schoonheid men een geoefend oog moet hebben, maar die bij een oppervlakkige beschouwing alleen schijnen te dienen om andere leelijke dingen te bedekken.

{==9==} {>>pagina-aanduiding<<}

De boekhouder van meneer Melder droeg een witte das en had een goedhartig, blomzoet gezicht. Hij droeg bovendien de litteekenen van doorgeworstelde nachten en scheen een levende medaille voor jarenlange trouwe dienst. Toch had hij nog maar een kwart eeuw aan dezen lessenaar gezeten, doch bij het klimaat dat hier heerschte, bij de ongezonde uitwaseming van muren, die nooit droog waren en nooit droog zouden worden, gold elk jaar voor twee. Dank dit kantoortje, was Jansen reeds een oude halfversleten boekhouder, toen nog menigeen zijner collega's er frisch en gezond uitzag.
Was het hart van dezen boekhouder ook ingedroogd? Of was zijn hart sterk genoeg geweest om den ondergang van zijne jeugdige levenssappen te overleven? Wij zullen zien.
Alleen dit wil ik er nu reeds van zeggen, dat ook Jansen niet bruikbaar is voor 't geen het publiek onder een held verstaat. Al zijne deugden waren uiterlijk tot eene enkele saamgesmolten, namelijk tot taaie volharding. Indien straks zijne gevoelens of daden eenen anderen stempel vertoonen, moet dit verklaard worden uit de buitengewone levenskracht van al wat goed en edel is. Tusschen de harde steenen door wringt zich het achtergebleven zaadje zegevierend naar boven, maar toch blijft de aard en 't karakter van het plaveisel... steen.
Op den morgen waarop wij binnensluipen dan zitten patroon en bediende als altijd naast elkaâr aan den lessenaar en krassen als gewoonlijk hunne pennen in dolle vaart over het papier, als of zij een wedstrijd hadden aangegaan, wie 't eerst den eindpaal in 't gezigt zou krijgen.
Hoe vele morgens zijn op die wijze reeds voor hen voorbijgegaan! Hoeveel weemoeds-liederen van het eentonige, naargeestige kantoorleven klinken er in de eenzelvige melodie van die twee pennen!
Tusschen de plaats van meneer Melder en die van zijn

{==10==} {>>pagina-aanduiding<<}

boekhouder is geen afscheiding en toch beheerscht beiden het besef dat zij door een hoogen muur gescheiden zijn. Een soort van schots heeft zich tusschen hen vastgezet. Dit is niet geschied bij gelegenheid van eene groote ijsbeweging, door de eene of andere omwentelingsphase, die den onderhoorige in opstand bracht tegen zijn heer en meester, maar langzaam en regelmatig zoo als zich stalactieten vormen, druppel voor druppel en vochtdeel voor vochtdeel. Sinds jaren hebben beiden volledig bewustzijn van het bestaan der afscheiding en sinds jaren werkt ieder van zijn kant zonder haat of nijd, maar krachtens zekere zedelijke noodzakelijkheid, aan 't versterken van dien dam. Door de koude luchtstroom, die er van uitgaat, zijn zij aan den kant die ze elkaâr toekeeren, gehard. En was 't zoo niet het best?
Er was een tijd geweest, waarop deze mannen samen school gingen. Er was een tijd geweest waarop zij in rang en stand gelijk en gelijkvormig waren.
Meneer Melder was ook eenmaal, vóór lange, lange jaren, een man zonder beteekenis geweest, die moest werken om te leven en veel moest ontberen ten einde voedsel te kunnen geven aan de hoop eenmaal rijk te zijn. Destijds was zijn tegenwoordige boekhouder volkomen zijn gelijke. Uit dien toestand hadden beiden gepoogd zich naar boven te werken.
Een poos waren zij gelijk opgegaan en hadden 't beiden door vlijt en inspanning op een ordentelijke hoogte gebracht. Toen had bij den eenen het geluk en bij den anderen het ongeluk aan 't kantoor geklopt. Daarop hadden ze elkaâr gedurende eenige jaren uit het oog verloren.
Later, toen hij langs alle trappen van het fortuin was neêrgedaald en op den vlakken grond stond, had de tegenwoordige boekhouder zich bij zijn vroegeren makker aangemeld, op een tijdstip dat deze, door belangrijke uitbreiding zijner zaken, hulp noodig had. Zonder veel moeite was hij aangenomen. De patroon wist, dat hij

{==11==} {>>pagina-aanduiding<<}

nooit ijveriger, trouwer en tevens meer bescheiden bediende zou kunnen vinden. Hij wist ook dat zijn oude vrind alle hoop om ooit zijn concurrent te worden, voor goed had moeten laten varen. Aan dezen mensch zou hij veilig alles kunnen toevertrouwen en overlaten. Bij stilzwijgende overeenkomst hadden beiden, patroon en bediende, van den eersten dag af getoond, de ongewone wederzijdsche betrekking te begrijpen. De eerste was tegenover zijn boekhouder nooit hoog, dikwijls schijnbaar vertrouwelijk, maar ook nooit vriendelijk. Hij mocht hem nu en dan met mondjesmaat iets van zijne eigene bijzondere aangelegenheden meedeelen, nooit vroeg hij naar de huiselijke en familie-omstandigheden van zijn boekhouder. En deze van zijn kant, ofschoon niet verzuimende zijn patroon geluktewenschen als deze jarig was, trachtte geen streep dieper door te dringen in 'tgeen niet tot het kantoor behoorde, doch was ook onmiddellijk bereid om het vertrouwen, dat hem betoond werd te aanvaarden en wat de patroon meende hem te kunnen meedeelen geduldig aan te hooren om 't blijkbaar even spoedig weêr te vergeten.
Vandaag bereikte die koele vertrouwelijkheid haar toppunt.....
‘Jansen’ zei de patroon terwijl hij de pen even neêrlei, ‘ik heb zoo even een brief gekregen, die mij voor eenige uren van 't kantoor roept. Is er niets dat haast heeft?’
‘Neen, ten minste niets zoo dringends, of u kunt 't wel een paar uur uitstellen’ was 't antwoord. ‘Er moet met de eerstvolgende post aan Lamar te Rijssel geschreven worden, maar u kunt den brief teekenen zoodra u terug zijt. Ook zou ik hem kunnen schrijven, dat wij morgen of overmorgen bepaald antwoord zullen geven op zijn vorigen.’
‘Ik vrees dat ik niet zoo spoedig terug zal wezen,’ zei Melder met een ontevreden gezicht, ‘'t betreft een zaak die men niet kan dwingen.’ - - - ‘Schrijf maar aan Lamar, dat wij morgen bepaald zullen antwoorden.’ - - - ‘'t Is eene familiezaak,’ - voegde hij er half fluisterend bij.

{==12==} {>>pagina-aanduiding<<}

De boekhouder knikte even met 't hoofd, maar zei niets, - - -
‘'t Is eene familiezaak en van de onaangenaamste soort. Ik weet niet, of ik er u wel eens meer over gesproken heb, maar gij herinnert u zeker mijne zuster nog wel... Gij zijt zelfs,’ dit werd er met aarzeling bijgevoegd, ‘gij zijt zelfs, meen ik, wel bekend met de omstandigheden, die... sinds een jaar of wat de oorzaak werden... dat mijn zuster en ik elkander minder zagen dan vroeger... door eene zekere trotschheid, die mijn zwager, zoo als ge u misschien ook wel herinneren zult, eigen was. Na den dood van mijn zwager is dat zoo gebleven... Holster was een onvoorzichtig man, zeer onvoorzichtig!’... De patroon schudde bedenkelijk het hoofd, terwijl hij dit laatste zeide.
Het vaalbleeke gezicht van den boekhouder werd nog bleeker. Hij wist welk een misdaad het in 't oog van zijn buurman was, ongelukkig te zijn. Hij wist dat onvoorzichtig zooveel beteekende als dom, roekeloos en dergelijke... Hij zelf was immers ook zoo'n onvoorzichtig man geweest? Maar Melder ging voort:
‘In een tijd toen iedereen kon zien dat de beurs naar beneden moest, kreeg Holster een soort van koortsachtigen schrik en deed alles van de hand. Toen de prijzen op 't hoogst waren, kocht hij weer in en 't eind droeg den last. Ik herhaal, iedereen had dat vooruit kunnen berekenen. Ik ten minste, die altijd respect had gehad voor zijn doorzicht, ik zag 't aankomen en heb mijn profijt er van genoten. Ik heb hem nog wel vijftigmaal gewaarschuwd, maar 't was of hij 't niet zien wou.... Ik heb nooit regt begrepen, waarin 't 'm eigenlijk zat, maar... of 't kwam, omdat hij zich schaamde, mijn raad in den wind geslagen te hebben, of omdat hij niet velen kon, dat hij voor mij moest onderdoen en niet meer mee kon en den toon geven, ik weet 't niet,.... maar we zijn na dien tijd nooit weer zoo intiem geworden als vroeger en hij en mijne zus-
{==13==} {>>pagina-aanduiding<<}
ter hebben ons in de laatste zes jaar in 't geheel niet meer gezien. - Mijn zwager was een trotsch man’ ging hij voort, terwijl hij nogmaals bedenkelijk het hoofd schudde, ‘en mijne zuster heeft hem, ik moet 't met schaamte zeggen, zij heeft hem tegen ons opgezet.... Maar nu schrijft zij, dat ze zich doodziek gevoelt en niet gelooft er van te zullen opkomen. Zij verzoekt mij bij haar te komen. Ze wil mij nog eenmaal zien en spreken. Mij dunkt onder zulke omstandigheden mag men niet haatdragend wezen. Ik zal dus gaan. Waarschijnlijk wil ze mij vergiffenis vragen, dat ze ons zoo dikwijls miskend heeft.... Doch ik zou u dat alles niet vertellen, als ik- niet begreep, dat gij zwijgen kunt en u niet ten volle vertrouwde.... Ook meende ik dat gij van een en ander wel eens iets gehoord hadt.’--- Jansen, die onder dit relaas van familierampen en grieven beurtelings meer en minder bleek geworden was, knikte ten blijke van aandacht en belangstelling, doch antwoordde niets. Er was geen rechtstreeksch antwoord noodig en de boekhouder had alle reden liever te zwijgen.
Hij dacht van de voorstelling door zijn patroon van de zaak gegeven niet alleen het zijne, maar hij wist er ook meer van dan Melder vermoedde. De zwager van meneer Melder was ook eenmaal zijn school- en speelmakker geweest, hij herinnerde zich nog zeer goed, hoe hij zelf in vroegere dagen op 't punt was geweest op de zuster van zijn tegenwoordigen chef te verlieven, hij had met haar gespeeld, hij had in de eerste vertrouwelijkheid van haar jong huiselijk leven gedeeld, hij had haar zien worstelen tegen het lot, dat haar echtgenoot gestempeld had tot een onvoorzichtig man, terwijl 't zoo menigen botterik een diploma van doorzicht en fijne berekening uitreikte, hij was de vriend van haar nederig huis gebleven, toen zij weduwe werd, was in de laatste jaren haar eenige raadsman geweest, en hij had, wat zijn patroon vooral niet vermoedde, hij had zelf haar den brief, dien deze in de hand hield, in de pen gegeven en zon nu op een

{==14==} {>>pagina-aanduiding<<}

middel om meneer Melder gunstig te stemmen voor de bede, die, naar hij wist, de stervende haren trotschen en geldzuchtigen broeder doen zou.
De eenvoudige boekhouder, zelf met het merk van onvoorzigtigheid geteekend, had een beteren blik op de wederzijdsche verhouding der familie gehad dan zijn patroon, die partij in deze was. Hij wist hoe 't stomme geluk de beide zwagers vaneen gescheiden had, hoe hij, die bij het gevaarlijke beursspel gewonnen had 't minst gewaagd had, daar de andere, zoo 't omgekeerd was uitgevallen, zijn onvoorzichtigen zwager er weer bovenop zou geholpen hebben. Hij wist hoe de man, die nu getriumfeerd had, ook wel bereid, geweest was om dat te doen, maar als voorwaarde eene vernedering en verootmoediging gesteld had, die de andere zich niet kon opleggen en op zijne beurt nooit zou gevorderd hebben. Hij wist bovendien hoe ook bier, gelijk zoo dikwijls, andere machten achter de schermen gewerkt hadden, hoe vrouwelijke hoogmoed en onmannelijke zwakheid de verwijdering sterk gedreven en nadat de kloof was ontstaan, den terugkeer onmogelijk hadden gemaakt, door den argwaan te voeden en de ijdelheid te prikkelen. Hij wist dat alles en zweeg. Hij zweeg vooral, omdat hij op dit oogenblik een heiliger doel voor oogen hield, dan een hooghartig mensch te beschamen.’
‘Indien ik mij niet vergis,’ zei hij daarom ten laatste, met eenige hapering in de stem (de man was niet gewend te veinzen) ‘indien ik mij niet vergis, dan liet uw zwager twee kinderen achter. Wat moet er van die kinderen worden, als ook de moeder hun ontvalt?’
Meneer Melder keek zijn boekhouder met eenige aandacht aan. Er was iets in den toon van dezen, wat de patroon in de laatste tien jaar niet had gehoord. De opmerking klonk heel anders dan wanneer Jansen een journaalpost voorlas of een order uit een brief citeerde. De warmte waarmee 't gezegd werd, de weemoed en deel-
{==15==} {>>pagina-aanduiding<<}
neming die er in doorstraalden, waren eene herinnering uit een lang vervlogen verleden. 't Schoot Melder nu op eens voor den geest, hoe zijn uitgedroogde, perkamenten boekhouder onder hunne speelkamaraden de reputatie van sentimenteel en dweepziek gehad had. ‘Mij dunkt die kondt gij u wel aantrekken,’ zei hij daarom lachend, dewijl hij van 't systeem was, dat een laffe aardigheid 't beste middel tegen opkomende gevoeligheid is.’ Ge hebt immers toch al een heel hok vol? Hoeveel hebt ge er wel bij mekaâr?’
De boekhouder werd ditmaal rood. Hij voelde eene pijnlijke drukking in den omtrek van zijn hart en was op 't punt een stekelig antwoord te geven. Nog nooit had de patroon zich om de talrijkheid van zijn gezin bekommerd; nog nooit had deze bij de toeneming zijner zorgen eenig teeken van belangstelling gegeven; nimmer nog was hem gevraagd welke vooruitzichten en plannen hij met zijne kinderen had. En toch wist Jansen vrij zeker dat die patroon niet onkundig van zijne omstandigheden kon zijn. Geregeld om de anderhalf jaar had hij een paar uur vrijaf gevraagd ten einde een nieuwe spruit van zijn huwelijksboom te gaan aangeven op 't Stadhuis, en geregeld had de patroon hem bij die gelegenheid zeer vormelijk en koud gefeliciteerd met de ‘overwinst.’ Een woord van deelneming en belangstelling had die felicitatie nimmer vergezeld, maar de boekhouder, die wist dat zijn chef zelf jaren lang tevergeefs naar den zegen van den echt had uitgezien, had hem zijne terughoudendheid bij deze gelegenheden nooit ten kwade geduid. Hij, de rijk gezegende, had zelfs menigmaal een gevoel van verlegenheid tegenover den armen huisvader niet kunnen onderdrukken. Dat die armoede hare windselen verbrak bij eene ernstige omstandigheid als deze, dat meneer Melder in zijn spot twee heilige dingen tegelijk besmette en zich niet van schimp en bespotting weerhouden liet door de hulpeloosheid van het weeskind en het eerbiedwaardige van een talrijk

{==16==} {>>pagina-aanduiding<<}

gezin, 't welk worstelde met de bezwaren des levens en het hoofd hoven water hield door onderlinge liefde en gehechtheid.... dat griefde den eerlijken man en joeg hem 't bloed in toorn naar de wangen.
‘Ik had tien kinderen kunnen hebben,’ zei hij met eene merkbare trilling in de stem, ‘maar we hebben er ongelukkig twee verloren. U begrijpt dus wel dat ik met den besten wil aan zoo iets niet zou kunnen denken. Ook zou een kind van uwe zuster bij mij niet in uw stand kunnen worden opgevoed.’
Er lag in dit antwoord meer zelfverloochening dan in menig kloosterleven, meer dan in eene toewijding van dagen en jaren aan ziekenverpleging of zendelingstocht, maar ook meer diplomatie dan door onderscheiden dignitarissen vol grootkruisen ooit werd aan den dag gelegd. Evenwel meneer Melder was de man niet, om dat op zijne waarde te schatten. Toch miste het antwoord zijne uitwerking niet geheel. De vrees dat een kind van Melders zuster niet zou kunnen opgevoed worden in den stand waarin de oom en tante van dat kind schitterden, streelde de ijdelheid van den rijken koopman, en voor 't eerst na 't ontvangen van den brief zijner zuster, rees er een geldig argument voor zijn geest, waardoor hij zich misschien in de noodzakelijkheid zou kunnen zien, de stervende zijne hulp aan te bieden voor het tweetal, dat zij in armoede zou achterlaten. Niet dat meneer Melder op dit zelfde oogenblik het plan vormde zoo iets te doen. Hij dacht er nog in de verste verte niet aan', de wenschen zijner naaste bloedverwante vooruit te loopen, maar als zij, wat wel waarschijnlijk was, een soortelijk verzoek op 't oog had, dan zou de snaar, door Jansen aangeraakt, 't eerst natrillen. De eenvoudige boekhouder had dat zoo begrepen en met jezuitisch overleg zijne repliek daarom zoo ingekleed. Hij wist wel dat zijne stervende vriendin dien toon van vleierij niet zou aanslaan, maar hij kende ook zijn patroon beter dan iemand. Men ziet 't,

{==17==} {>>pagina-aanduiding<<}

die stille, vreedzame kantoorman was een doortrapte diplomaat.
‘Ik geloof, dat gij u overdreven voorstellingen maakt van den stand waarin ik en anderen leven,’ zeide meneer Melder met nederbuigende goedheid, alsof hij over een land sprak, waar zijn bediende nooit geweest was en nooit komen zou. ‘Ik leef zeker net zoo eenvoudig als gij. Natuurlijk, 't ophouden van mijn stand kost mij altijd meer dan u; van tijd tot tijd een diner, mijn rijtuig en zomers een week of vier op reis... maar anders!... zou je wel gelooven dat mijn huishouden op zich zelf, mijn huishouden alleen, mij nog geen drie duizend gulden kost?.... Natuurlijk behalve 't loon van mijne bedienden en 't toilet van mijne vrouw... Wezenlijk gijlieden maakt u daarvan veel te groote idees’...
Jansen die meende geen te groote idees te hebben, als hij in aanmerking nam hoe hij zelf met nog geen twee duizend gulden rond kwam, dat, terwijl de patroon met zijne vrouw alleen was, bij hem tien monden moesten open gehouden worden en niet alleen 't toilet zijner wederhelft, maar ook de plunje van zijn achttal daaronder begrepen was, beet zich bij deze nederbuigende welwillendheid op de lippen en boog geërgerd het hoofd over de kolossale sommen, die hem aangrijnsden uit het kasboek, dat voor hem lag. Hij voelde zich meer beleedigd door de gelijkstelling, waartoe de patroon zich vernederde, dan hij zou geweest zijn door hooghartigheid en verpletterenden bluf. Als een schatrijk man 't air van zuinigheid of nederigheid aanneemt, is hij onuitstaanbaar.
.... ‘Ik weet bovendien bij ondervinding’ ging meneer Melder voort, ‘hoe men, als 't noodig is, de tering naar de nering kan zetten. Ik herinner mij, dat ik jaren gehad heb, waarin ik met zeven honderd gulden moest rondkomen. Toen hield ik aan 't end toch nog een honderd daalders over. Als ik mij dat voorstel, moet gij dunkt me, al een redelijk potje gemaakt hebben. Gij kunt toch net zoo

{==18==} {>>pagina-aanduiding<<}

leven als gij verkiest en behoeft u om niemand te geneeren.’.....................
't Was de eerste maal dat de patroon zich zoo diep inliet met de huiselijke belangen van zijn ouden vriend en tegenwoordigen bediende. Jansen gevoelde geen de minste spijt dat de ijsdam, die tusschen hen inlag, deze familiariteit tot nog toe belet had. 't Geen hij zijnen patroon om hunne vroegere vriendschap in zijn hart menigmaal euvel geduid had, vergaf hij hem nu gaarne. Hij gevoelde dat de belangstelling onder zekere omstandigheden zwaarder kan drukken dan de onverschilligheid.
Ondertussen en werd 't voor meneer Melder tijd om aan het verzoek zijner zuster te gaan voldoen. De loopjongen werd uitgezonden om een vigilante te bestellen. Meneer wilde om verscheiden redenen bij deze gelegenheid zijn eigen rijtuig niet gebruiken. 't Is voor een rijk man niet aangenaam aan zijn koetsier het adres van arme bloedverwanten te moeten opgeven.



{==19==} {>>pagina-aanduiding<<}

Tweede hoofdstuk.

Waarin meneer Melder tot de ontdekking komt, dat hij beter is dan hij zelf wist.

Meneer Melder reed in zijn huurkoets eene menigte grachten en straten door, voordat hij het nederige verblijf zijner zuster bereikte. Onderweg bestormden allerlei vreemde, ongewone gewaarwordingen zijn gemoed. Het gesprek, met Jansen, op zich zelf reeds een allerbelangrijkste afwijking van den dagelijkschen regel, had aan zijne gedachten eene eigenaardige richting gegeven en daar hij van natuur en aanleg niet van gevoel ontbloot was, kwam 't hem instinctmatig voor, alsof die richting geene afwijking ten kwade was, te meer omdat hij bij zijne belangstelling in de aangelegenheden van minder gezegenden dan hij, nog ruimte voor zijne ijdelheid en geldtrotsch had overgehouden. Onder deze omstandigheden was het hem niet onaangenaam te weten, dat hij in den grond der zaak niet koud en onverschillig voor anderen was.
Meneer Melder kon op dit oogenblik dat getuigschrift van menschelijkheid zeer goed gebruiken. Hoe hij 't ook draaide of keerde, hij vermocht zich, met dien brief in den zalf, niet geheel te ontveinzen, dat hij nobeler zou gehandeld hebben als hij, vooral na den dood van zijn zwager, zich wat meer aan zijne eenige zuster had laten gelegen liggen. Al herhaalde hij duizend en duizend maal,

{==20==} {>>pagina-aanduiding<<}

dat zijn zwager een trotsche, eigenzinnige kerel geweest was, dat zijne zuster haren man in diens malle hooghartigheid gestijfd had, dat zij er veel toe had kunnen bijdragen om hem 't hoofd in den schoot te doen leggen of liever in den omgang met haar gelukkiger broeder wat water in zijn wijn te doen... Meneer Melder kon toch niet ontkennen, als hij zijn eigen hart en geweten heimelijk eens goed in 't verhoor nam, dat hij van zijn kant ook maar al te bereid was geweest om zelf-genoegzaamheid en terughouding als hoogmoed en hooghartigheid te stempelen, dat hij en zijne vrouw, toen hunne bloedverwanten geen stappen tot aanbidding van den mammon deden, zich misschien wel wat veel gehaast hadden, om alle betrekking met hen af te breken, op grond van miskenning hunner eigene edele bedoelingen, waarvan nog niets gebleken was. Had zijne zuster ook misschien recht gehad te verwachten dat haar eenige broêr, nadat zij door den dood van haren man van raad en hulp ontbloot was, dat haar eenige broer, toen uit zich zelf tot haar genaderd zou zijn?.... Als zij zoo iets verwacht had, zou dit dan zoo'n overmatige pretensie geweest zijn, ja, was er niet destijds, toen hij de tijding van den dood zijns zwagers kreeg, eene stem in zijn binnenste geweest, die hem gezegd had, dat hij wel wat meer had mogen doen, dan een zielroerenden brief schrijven en zich schriftelijk bereid verklaren om, zoodra zij hem noodig had, te toonen dat hij, ondanks al 't geen tusschen hen was voorgevallen, nooit vergeten had, dat hij was ‘haar vergevensgezinde eenige broeder’?.....
Waarom had destijds en altijd in de laatste jaren de geest die verdeelt en verwijdert, 't bij meneer Melder gewonnen van dien der genegenheid en welwillendheid?
Meneer Melder kende de reden hiervan maar al te goed, maar hij waagde 't niet, zelfs in de diepste eenzaamheid aan zich zelven eene zekere bekentenis te doen, welke 't eerste vereischte was om hierbij tot de waarheid door te dringen. Immers ten einde volledig inzicht te ontvangen in zijne verhou-
{==21==} {>>pagina-aanduiding<<}
ding tot zijn naaste bloedverwanten zou Melder eene bekentenis hebben moeten doen waartoe een gehuwd man steeds noode besluiten zal.... want het gezag, dat meneer Melder in zijn eigen huis uitoefende, was een gezag uit de tweede hand. Er kunnen oogenblikken komen, waarin de gedweeste echtgenoot het knellende van eene macht boven hem beseft, maar nog nooit is er een man geweest die in dat geval den vinger op de wond durfde leggen. De ijdelheid der mannen gaat meestal hun vrijheidsgevoel ver te boven.
De vigilante hield stil voor een kruidenierswinkeltje in een van de onaanzienlijkste straten der stad. Meneer Melder keek uit 't portier en vergeleek het nommer met 't opgegeven adres in den brief. Het kwam overeen en ofschoon 't smalle deurtje, dat door den vermoedelijken heer des huizes maar voor de helft geopend werd, zijne nederige voorstellingen aangaande het verblijf zijner zuster nog een paar voet lager deed zakken, beval hij den koetsier te wachten en stapte af. Op zijne vraag naar de dame, die boven woonde, gaf de kruidenier hem de gelegenheid, om zich door het deurtje heen te wringen en stond de aanzienlijke man op eens te midden van krenten en rozijnen, ademde hij den eigenaardigen geur van peper en kaneel in. Meneer Melder had menig redelijk sommetje in de krenten en rozijnen verdiend; verleden jaar had hij nog een vrij belangrijke operatie gedaan, toen er een rul in de kaneel was gekomen, maar meneer Melder kende die artikelen eigenlijk niet anders dan zooals zij zich voordeden in een post op zijn boek of, uitgezocht en van de beste qualiteit, bij zijne diners op tafel verschenen. Van de kleine, krenterige krenten, die hij hier als een samenhangende massa voor zich zag, van de onoogelijke trossen rozijnen, die hier als slingerplanten om een mandje half versuikerde, half verdroogde vijgen voorkwamen, had hij geen begrip. Zulke pijpen kaneel had hij nog nimmer onder de oogen gehad. 't Geleek wel riet en de kinderen, die er een heelen dag op zouden

{==22==} {>>pagina-aanduiding<<}

loopen zuigen, moesten wel van nature zoet wezen, als ze zich door deze lekkernij tot rust lieten brengen.
Al deze indrukken liepen in een ommezien den rijken man door 't hoofd. 't Werd hem op eens duidelijk, waarom de mindere stand de ontbering zoo lang mogelijk uitstelt. Hij had nooit begrepen, dat men zoo veel bezuinigen kan op de qualiteit der artikelen, en daar hij deze ontdekking in een kruidenierswinkel deed, was zij voor hem niet pijnlijk, bleef 't bij de aangename gewaarwording een blik te hebben geslagen in eenen anderen levenskring. Als hij deze ontdekking in een bakkers- of slachterswinkel gedaan had, zou zij minder opwekkend geweest zijn. Nu stemde ze hem welwillend en min of meer menschlievend. De mindere standen gebruikten dan toch ook koloniale waren, al was 't van slechter qualiteit en zij kwamen daardoor met veel minder rond dan hij en anderen. Er ligt iets prettigs in die gedachte hoe alle menschen zoo ongeveer van alles mee krijgen, al krijgt de een 't wat beter dan de andere en Meneer Melder vond het in dit bijzonder geval nog bovendien zeer genoegelijk dat zijne zuster, ofschoon in mindere soort, toch zoo wat van alles had kunnen genieten. De lucht van zoo'n kruidenierswinkeltje verschilde toch niet zoo heel veel van die eener grootelui's provisiekast, waarin zelfs zeer aanzienlijke dames 's morgens tusschen tien en twaalf zoo aardig kunnen spelen.
Meneer Melder had daarbij nog eene bijzondere reden om de nederige krenten- en rozijnenatmosfeer niet al te voornaam te behandelen. Hij had een vermoeden dat hij als kind in net zoo'n omgeving de zaligste gewaarwordingen had genoten, dat hij aan die gemeene peper en die dood-ordinaire pijpkaneel oude verplichtingen had. Nu, zoo was 't ook.
Door een en ander dan gebeurde 't, dat meneer Melder den eigenaar van het winkeltje bijzonder genadig behandelde en op veel minder voornamen toon dan men van zijn

{==23==} {>>pagina-aanduiding<<}

deftig voorkomen had mogen verwachten, de vraag of hij hier terecht was, herhaalde en vervolgens informeerde hoe op 't oogenblik de dame boven zich bevond.
De kruidenier een klein, schraal mannetje, wiens gezicht even zoetsappig ingedroogd was als zijne vijgen en bij wien men niet behoefde te vragen welk model de ingeknepen oogjes hadden gevolgd, had, van 't oogenblik waarop de vigilante voor zijn winkeltje stilhield, niets gedaan dan buigen en scheen vooreerst geen plan te hebben daarmee uit te scheiden. Al buigende vertelde hij, dat de jufvrouw boven op 't moment niet erger was, dat zij hen allen in den afgeloopen nacht vreeselijk had doen ontstellen door op eenmaal, zonder dokter of apotheker, naar de eeuwigheid te willen gaan, dat zij 't alleen aan de tegenwoordigheid van geest van zijne vrouw te danken had, dat ze nog van den rand des grafs was teruggehaald, dat zijne vrouw de knapste en kordaatste vrouw was die er onder de zon te vinden was. Wat zij niet al aanpakte, was met geejie woorden te beschrijven. Zij wist voor alles raad. Zij was op elk uur van den dag en van den nacht bereid om iedereen ten dienste te staan. Zulk eene vrouw te hebben was vooral voor iemand die een winkel had, die den ganschen dag achter de toonbank, moest staan, een wezenlijke schat. Zonder die vrouw was hij er nooit gekomen. Zonder haar stonden zij waarschijnlijk allebei al lang op straat. Zij wist den huurders van de kamers 't zoo recht aangenaam te maken. Nog nooit was er een vertrokken of hij had, als hij met den huisbaas voor de toonbank afrekende, gezegd, dat hij de jufvrouw maarniet goedendag zou gaan zeggen, omdat hij niet hield van afscheidnemen. Als ze ziek waren, had zijne vrouw ze altijd zelf opgepast; als ze soms eens in geldverlegenheid verkeerden, had ze zeker wel honderdmaal eene week en langer geduld gehad. Zij was voor de commensalen eigenlijk meer dan eene moeder. Daar ze geene kinderen hadden, gaf ze letterlijk al haar vrijen tijd aan de heeren of dames die bij hen in-
{==24==} {>>pagina-aanduiding<<}
woonden. Uren lang zat ze 's avonds met hen te praten en menigeen was er geweest, die van haar nog heel wat geleerd had. ‘Daar hadt je meneer Vlik, die zooveel als bij de telegraphie was en die 't nou heel slecht en armoedig had bij de weeuw van een aardappelen-koopman, had hij niet nog laatst, toen hij hier was, zelf gezegd: ‘Ja, baas Rol, zoo as ik 't bij jou had, zoo krijg ik 't ook nergens,’ maar zijne vrouw was dan ook eene rechte moeder voor hem geweest. Nu, ze had met de juffer, die boven te sterven lei, ook heel wat overbracht. 't Mensch wou van niemand dan van haar geholpen zijn, ofschoon zijne vrouw ongelukkig niet tegen 't waken kon. Daarom was hij zelf 'snachts maar opgebleven, toen 't heel erg was en dan zat zijne vrouw er overdag bij. Het was waar, al zei hij 't zelf, maar 't was net of het haar zuster was, als je zijn vrouw over de zieke hoorde praten....
Meneer Melder maakte aan deze lofspraken een einde door den kruidenier te verzoeken eens naar boven te gaan en te zorgen dat de zieke verwittigd werd van zijn komst.
't Kleine mannetje nam die boodschap al buigende aan en verzocht den bezoeker zoolang in de kamer achter den winkel te wachten. Hij zou zijne vrouw roepen; die zou meneer wel heelemaal inlichten, hoe 't boven gesteld was.
Meneer Melder trad een zeer donker en zeer duf kamertje binnen, waar zijne oogen een minuut of tien noodig hadden om aan het halfduister te gewennen. De kruidenier schoof hem op het gevoel een stoel toe en scheen er eerst toen aan te denken, zich te verzekeren dat hij geen verkeerden voor zich had. ‘Meneer was immers de broer van de jufvrouw boven, bij wien hij zelf van morgen dat briefje had gebracht?’ Eerst toen dit hem bevestigd was, sloot hij de deur en liep op zijne kousen naar boven, om zijne vrouw te waarschuwen.
Meneer Melder keek, zoodra hij iets kon onderscheiden, het vertrekje waar hij zich bevond eens rond en 't was

{==25==} {>>pagina-aanduiding<<}

hem waarlijk alsof hij zich op een bekend terrein bevond. 't Was een tamelijk vierkant kamertje, met niet meer onregeltigheden dan een huishoudkast, die in een der hoeken uitgetimmerd was, en een onmanierlijk grooten schoorsteen tusschen twee bedsteden vereischten. In het midden van het vertrekje stond een middelmatig groote tafel, met groen zeiltje en smallen rand, terwijl de plaats waar de kachel verwacht kon worden, op dit tijdstip ingenomen werd door een groote porseleinen pul, eene van die zeldzaamheden waarvoor de kinderen Israëls jaar en dag het land afreizen, en waarvoor aan elke Hollandsche huismoeder fabuleuze sommen geboden zijn, maar die ze nooit heeft willen afstaan omdat ze zich verbeeldde ook bij 't hoogste bod nog bedrogen te worden. Met den rug naar het licht zette Meneer Melder zich op een stoel voor den schoolsteen neer, 't oog op die pul gericht. Nu is de concatenatio idearum een wonderlijk verschijnsel, maar zeker is het, dat meneer Melder juist door die pul in een vreemden droom verzonk. Die pul riep hem een dito voorwerp voor den geest, en met dat pendant een reeks van indrukken en gewaarwordingen, welke hij sinds vijf en twintig jaren vergeten had, wier nagalm zelfs was weggestorven, aan welke hij ten eenenmale vreemd geworden was.
Op zekeren zomersenen avond had hij in lang vervlogen dagen in een dito vertrek gezeten, en het licht zien wegsterven juist zoo als 't nu flauw weerkaatst werd in de gladde oppervlakte van het porselein. Toen had hij geleund tegen de knie zijner moeder, hij tegen de eene en zijne zuster, die nu hierboven, in dit nederige huisje, zijn troost en hulp verwachtte, tegen de andere knie en zijne moeder had toen hare hand gelegd op zijn hoofd en beurtelings hem en zijne zuster gekust en een verhaal gedaan van wonderlijk vreemde maar schitterende dingen, van koningen en prinsessen, van den hemel en de engelen, van menschen met gouden kronen en een groot paleis,

{==26==} {>>pagina-aanduiding<<}

waar God op een troon zat en de geheele wereld vriendelijk toeknikte. Toen dat verhaal uit was, had ze hem en haar dochtertje nog weer gekust en ze beiden op haar knie genomen en terwijl het laatste lichtje, dat in de porseleinen pul viel net als hier in deze donkere kamer, heimelijk scheen weg te sluipen, hadden zij beiden, broer en zuster, in moeders armen gerust, tot hij in slaap gevallen was en zeker door die trouwe armen was weggedragen naar zijn bedje, waarvan hij zich niets meer herinnerde dan dat 't een gebloemd gordijn had en allerlei aardige schaduwbeelden waarnaar hij uren kon liggen kijken.
Meneer Melder werd onder die herinneringen week, weeker dan hij in jaren geweest was en vooral weeker dan hij voor anderen, b.v. voor zijn boekhouder, zou hebben willen weten. Een oogenblik voelde hij zelfs, dat er iets vochtigs opkwam in zijne oogen maar.... daarvoor had hij toch waarlijk geen reden. 't Verleden waaruit, zeker tengevolge van het eigenaardige van zijn toestand op dit oogenblik, deze herinneringen voortkwamen, was alles behalve schitterend geweest. Meneer Melder had dat zonneklaar kunnen zien uit 't huishoudboekje zijner moeder, dat hij zorgvuldig bewaarde en van tijd tot tijd nog wel eens inkeek om den hemel te danken voor den overvloed, waarin hij zelf zich tegenwoordig verheugen mocht. Hoe vaak had hij daarbij een glimlach niet kunnen weerhouden! Zijn vader had een heel jaar geleefd van 't geen hij zelf in een week verteerde. De minste klerk op zijn kantoor verdiende meer dan de som die het huishouden zijner ouders bestrijden moest. Zou hij niet een dwaas geweest zijn, als hij zulk een verleden terug gewenscht had?.... 't Is waar geen kinderkopje had ooit zoo vertrouwelijk tegen zijne knie mogen rusten als zijn eigen jeugdig hoofdje gerust had tegen moedersschoot op den avond, dien hij zich nu zoo klaar herinnerde; de eenige bloedverwante die hem uit dat tijdperk was overgebleven, was door het verschil van lot en levenskring van hem verwijderd en banden van die tederheid en innigheid had hij na

{==27==} {>>pagina-aanduiding<<}

dien zomerschen avond niet weer aangeknoopt, - maar hij was rijk, zijne vrouw was in het oog der geheele stad een voorname dame, zijn huis werd door allen, die de eer genoten het te mogen bezoeken, als een der prachtigste en roijaalste geroemd, op de beurs boog alles voor hem, in Oost en West was zijn naam bekend, als hij wilde kon hij nog veel meer zaken doen, waardoor hij zich van den grooten hoop kon onderscheiden en opgemerkt worden.... Waarom zou hij zich dan laten verteederen door herinneringen en gewaarwordingen, die slechts van ellende en armoede te vertellen hadden, waarin ja, wel iets aantrekkelijks is voor het gemoed, maar niets dat in werkelijkheid waarde heeft voor den man van praktijk en gezond verstand?....
En toch, bleef Melder nog lang in het halfdonker van 't kleine vertrekje zitten turen op die porseleinen pul, toch werden de oogen hem telkens op nieuw weer vochtig hoe dikwijls hij die ook afwischte en tot zich zelven zei dat het dwaasheid was toetegeven aan zulke kinderachtige gevoelens en indrukken. De herinneringen waren sterker dan hij. Ook de meest practische mensch blijft onderworpen aan de geesten die in de schemering den scepter zwaaien, die alleen in het bewustzijn hunner kracht de overige uren van den dag hebben afgestaan aan de eischen van kantoor en bureau. 't Idealisme grijpt ons aan, als wij de dingen onzer omgeving niet genoeg kunnen onderscheiden en klopt nooit te vergeefs aan bij den mensch, wiens jeugd toen ze heenvlood, het beeld een er moeder voor hem achterliet, eene reliquie die hij op 't hart draagt, die ook al denkt hij niet om haar, met hem opstaat en naar bed gaat. Al trekt menigeen, die een voorbeeld is van practischen zin, omdat hij gedoopt werd in het ijskoude water der werkelijkheid ja, ondergedompeld tot hij onkwetsbaar scheen voor al wat gevoel en poëzie is, al trekt een zoodanige de waarachtigheid van zijn eigen teergevoeligheid in twijfel, dat gevoel is toch aanwezig en doet zich gelden waar 't toeval of een hoogere beschikking dit wil.

{==28==} {>>pagina-aanduiding<<}

Meneer Melder was zoo verdiept in zijne mijmeringen over het verleden, dat hij niet zou opgemerkt hebben hoe de deur openging en iemand, ('t kon in dit bijzondere geval niemand anders zijn dan jufvrouw Rol) de kamer binnentrad, indien jufvrouw Rol een mensch geweest was om niet opgemerkt te worden.
Jufvrouw Rol had, nadat haar man naar boven was gegaan om haar te roepen, bijzonder lang gewacht met den broer van haar patient te gaan toespreken. Ze haastte zich daarover haar excuus te maken en bracht haren bezoeker op eenmaal weer in de werkelijkheid terug, en tot 't volle besef van 't geen er omging. Jufvrouw Rol putte zich uit in verklaringen waardoor zij zoo lang was opgehouden. De zieke was, ofschoon op 't oogenblik niet erger, bijzonder zenuwachtig vandaag. Jufvrouw Rol begreep wel dat 't opzien tegen de ontmoeting met haar broer daarvan de oorzaak was. Zij wilde natuurlijk niet in familie-geheimen dringen, maar zij kon zich wel voorstellen dat er redenen moesten zijn, waardoor zulk een ontmoeting in lang niet plaats gehad had en zij, jufvrouw Rol, had daarom al haar best gedaan om de zieke neer te zetten en te vertellen, (wat meneer haar toch zeker niet kwalijk zou nemen,) dat broer en zuster, wat er ook al zoo in 't leven kan voorvallen, toch altijd broer en zuster blijven, dat de komst van meneer op 't briefje van heden morgen een bewijs was, dat meneer nog altijd goedgezind voor haar was en dat meneer wel een heel slecht mensch zou moeten wezen, om, als er, (wat jufvrouw Rol natuurlijk niet wist en ook niet weten wou, wat haar niemendal aanging als 't zoo was), om, als er al eens iets tusschen broer en zuster geweest was, op een ziekbed (‘want, ziet u, van een sterfbed spreek ik nooit tegen haar; zij is zoo erg zenuwachtig’!) om, als iemand op haar ziekbed lag, dan niet vergevensgezind te wezen. Jufvrouw Rol had duidelijk opgemerkt dat dit haar patient goed had gedaan. Zij had haar toegeknikt en was toen

{==29==} {>>pagina-aanduiding<<}

stilletjes naar beneden geslopen om meneer te roepen. Meneer kon nu boven komen als hij wou. Als meneer alleen maar bedenken wilde, dat zijne zuster erg zenuwachtig was.
Jufvrouw Rol vertelde op deze manier eigenlijk maar de helft van 'tgeen zij op de ziekenkamer had verricht. Als Meneer Melder om een hoekje had kunnen kijken, zou hij heel wat meer hebben gezien dan proeven van jufvrouw Rol's ongeëvenaarde menschlievendheid en medelijdendheid. Hij zou getuige geweest zijn hoe de jufvrouw nadat zij de zieke tot eenige oogenblikken rust had vermaand, de gordijnen van 't ledekant zorgvuldig dicht geschoven had en aan 't redderen was gegaan. Op de vraag van de lijderes wat ze uitvoerde, had zij geantwoord dat ze den boel wat opknapte en de zieke had haar voor die zorgvuldigheid dankgezegd. Deze meende namelijk dat de jufvrouw hier en daar 't stof afnam en wat van zijne plaats was geraakt, weer in orde schikte. Ze begreep niet dat juist 't tegendeel het geval was. Ze wist niet dat jufvrouw Rol er eene eigenaardige armelui's diplomatiek opnahield en met ware verrukking bezig was, daarvan een schitterende proef te geven.
De ziekenkamer, die op zich zei ven een zeer ordinair vertrek was, niet ongelijk aan de bodenkamers in onze groote huizen, was in de dagen toen mevrouw Holster zelve zich nog redden kon, door haar met behulp van eene menigte kleinigheden, overblijfselen uit vroegere dagen van weelde en overvloed, in een redelijk net vertrek herschapen. Ze had bij hare verhuizing hierheen een pronkkastje meegebracht, dat ofschoon ouderwetsch van vorm, nog alleszins geschikt was om aan het breedste vak een aanzien van deftigheid te geven en dat overladen was met een schat van die nietige en grillige, maar toch zoo onmisbare kleinigheden, waaraan elke dame van smaak meer dan aan haar tafelzilver of haar porseleinen servies gehecht is. Voeg daarbij een paar wel wat verschoten, maar toch nog bruik-
{==30==} {>>pagina-aanduiding<<}
bare overgordijnen en een karpet onder de tafel, dat in beter dagen in 't salon gelegen had, een en ander gearrangeerd door eene bekwame hand... en als 't ware bezield door den geheimzinnigen adem van eene keurig nette en smaakvolle vrouw, die lang genoeg aan hare neiging voor het schoone en bevallige had kunnen botvieren, om al de geheimen van het arrangement te kennen.
't Was de zieke eene wezenlijke vertroosting, dat zij haar broeder ontvangen mocht, terwijl die overblijfselen van vervallen grootheid haar nog omringden en getuigenis aflegden dat alleen de middelen haar ontbraken om nog even als vroeger te schitteren in den kring, waarbinnen hij zijne zuster sinds lang uit 't oog verloren had.
Jufvrouw Rol dacht daar evenwel geheel anders over. Zij behandelde de wereldsche dingen practischer en haastte zich dus om, nadat zij de ledekantsgordijnen zorgvuldig dicht geschoven had, al die getuigen van welvaart en rijkdom, zoo goed en kwaad als 't ging, weg te stoppen, zij wierp haastig een doek over de kleine curiosa van 't pronkkastje, schoof de overgordijnen zoo ver ze kon open, sloeg het mooije karpet dubbel en maakte door een en ander 't vertrekje nog kaler en onbevalliger dan 't zonder die tooisels en sieraden ooit zou geweest zijn. Zij meende het belang harer patiente 't best te behartigen door aan alles een armoedig voorkomen te geven. Als ze den tijd had gehad, zou zij de onzindelijkheid zelfs te hulp geroepen hebben, uit zuivere menschlievendheid.
Jufvrouw Rol was in de schatting van al hare bekenden een door en door goedhartig mensch; zelfs haar man was, gelijk wij hoorden, van de edelaardigheid harer belangstelling in anderen ten volle overtuigd. Wat meer zegt, jufvrouw Rol zelve was de dupe van haar deelneming in 't lot van allen en een iegelijk.
Jufvrouw Rol kon geen kind hooren schreeuwen of ze voelde de neiging om 't te hulp te snellen. Als zij het in hare armen had, was ze onvermoeibaar in hare pogingen

{==31==} {>>pagina-aanduiding<<}

om 't wicht tot bedaren te brengen. Het werd geschud en gehost tot 't van vermoeidheid of krachteloosheid zweeg en in slaap viel. Dan zei jufvrouw Rol dat zij het kind vertroost had, en het koor van vrienden en vriendinnen, met haar man aan 't hoofd, bezong jufvrouw Rol als de eenige vrouw die, ofschoon zelve geen moeder, met kinderen wist om te gaan en de woeligsten tot bedaren te brengen. 't Scheelde weinig of alle buren waren met hun kinderen komen aandragen, om ze door jufvrouw Rol te doen aanraken, opdat ze nooit meer schreeuwen mochten.
Jufvrouw Rol toonde dezelfde meewarigheid wanneer 't groote menschen betrof. Gold het een kleine ramp of kwaal, dan nam zij de lijders mee naar haar achterkamer en liet ze 's avonds onder een kopje melk hun hart eens luchten; terwijl zij ze tegelijkertijd volpropte met boterhammen, tot ze van louter zinnelijke tevredenheid begonnen te glimlachen en verklaarden dat ze genezen waren. Gold het een ernstiger geval, dan verplaatste jufvrouw Rol haar kamp in de nabijheid van het bed of den ziekestoel des hulpbehoevenden en volgde dezelfde taktiek, met dit onderscheid dat zij nu op haar beurt getracteerd werd op melk en boterhammen; eene regeling waarbij jufvrouw Rol in den grond der zaak geen schade had, omdat er in den kring waarin zij verkeerde veel meer ernstige gevallen dan ingebeeld lijden voorkwamen.
't Eenige waarnaar jufvrouw Rol nooit vroeg, waren de eigenaardige wenschen en verlangens van hare patienten. Ze was, zij erkende 't zelve met zekeren hoogmoed, ze was van de oude school. Een zieke naar lichaam of ziel moest zich blindelings aan hare methode van genezing onderwerpen. Aan al de viezevazen van een patient kon een geneesheer zich niet storen. Wou de patient er toe besluiten, alles aan haar over te laten, volgde hij uitsluitend haar raad, dan leverde zij hem zonder, fout gezond weer af, maar wat zij goedvond moest ook gebeuren.

{==32==} {>>pagina-aanduiding<<}

Zoo had jufvrouw Rol ook weer in dit geval geredeneerd. Niet alleen omdat zij twee weken achterstallige huur te vorderen had, niet zoo zeer omdat zij na den dood van haar commensaal een goed oog op 't pronkkastje had, en toch zeker van de familie wel een aandenken voor het oppassen zou krijgen, maar in 't belang van de kinderen der arme stervende, die zij voor dezen dag bij eene buurvrouw bezorgd had, had jufvrouw Rol er sterk op aangedrongen, dat de patiente, wier vermagerde en bevende vingers de pen nauwelijks konden vasthouden, aan haar broer zou schrijven en hem smeeken, eens bij haar te komen.
Recht tevreden met de uitkomst van die bemoeiingen, had zij, toen de vigilante voor de deur stilhield, met triumf uitgeroepen: ‘Daar is hij. We hebben hem gedwongen hierheen te komen. Heb ik u niet gezeid, dat hij wel komen zou?’ Maar ze had toen ook dadelijk begrepen dat zij nog een schrede verder moest doen. Nu hij gekomen was zou ze dien broer, er mocht dan tusschen die twee gepasseerd zijn wat er gebeurd was, zou ze hem wel dwingen om af te schuiven, en iets voor zijn arme zuster en haar kinderen te doen. Jufvrouw Rol had wel is waar nog nooit met zoo'n groot man te doen gehad, maar zij voelde dat ze 't ook met hem wel zou klaarspelen. Haar eerste daad van aanval nu was aan alles een armoedig uiterlijk te geven. Als hij boven kwam, moest Melder schrikken van de ellende waarin hij zijne eigene zuster had laten voortleven. Hij zou dan zeker dadelijk bereid zijn om de hand in den zak te steken, en beginnen met de achterstallige huur te voldoen.
Toen jufvrouw Rol na de metamorphose, die zij haastig had teweeg gebracht, 't vertrekje rondkeek, lag er dus een glans van zegepraal op haar gelaat, en in eene gemoedsstemming die daaraan geëvenredigd was, daalde zij langzaam de trap af en trad 't achterkamertje binnen.
Hoe zij daar begon meneer Melder voor te bereiden op de ontmoeting met zijne zuster hebben wij reeds gezien.

{==33==} {>>pagina-aanduiding<<}

De meesterachtige toon van jufvrouw Rol maakte op meneer Melder een onaangenamen indruk; maar er lag zooveel wilskracht in dien toon, dat hij zweeg en haar verzocht hem den weg naar de kamer der zieke te wijzen....................
Daar de zuster van meneer Melder acht dagen na deze bijeenkomst gestorven is en zij voor mijn verhaal van geen verder belang is, zullen wij beide bloedverwanten maar alleen laten. Gij hebt toch ongetwijfeld reeds begrepen welk verzoek de zuster aan haren broer te doen had en 't vervolg zal bovendien dienaangaande genoeg aan 't licht brengen. Vooral ook omdat hier volle ruimte voor eene pathetische scène is, en ik niet als vele romanschrijvers, op 't gevoel mijner lezers werken wil voordat wij een tiental hoofdstukken verder zijn, wenden wij ons naar een paar andere figuren.



{==34==} {>>pagina-aanduiding<<}

Derde hoofdstuk.

Over iemand, die op zijn vijftigste jaar nog practisch werd.

Jakob West, of zooals hij somtijds door zijne vrienden genoemd werd Job Wind, zat aan eene kleine schrijftafel voor 't open raam en keek over een vel papier zijn collega Sam Beever aan, voor wien hij op dat oogenblik een preek hield. 't Onderwerp van die preek was even oud als de lessenaar, en de lessenaar was op zijn beurt in volkomen harmonie met het kamertje op de vijfde of zesde verdieping (naar mate men den kelder met zijne bewoners meerekende of niet), 'twelk Job Wind nu al sinds 't heugenis van de oudste menschen bewoonde.
Eerst had Job aan Sam de berusting en de lijdzaamheid voorgepreekt en daarbij de onbewezen stelling verkondigd (die in elk handboek der logica als een fout voorkomt,) dat een man van genie en talent in de miskenning door zijne medemenschen een diploma voor zijn genie en bekwaamheid ontvangt. Job stelde er bijzonder veel prijs op, dat zijn jongere vriend Sam dat goed begreep en in zijn hart prentte.
Als ik zeg ‘jongere vriend’, bedoel ik, niet dat Sam een piepjong mannetje was, die pas in de wereld kwam kijken, (Sam was veertig jaar), maar Job was om en bij de vijftig, en had reeds te veel grijze haren tusschen zijne zwarte,

{==35==} {>>pagina-aanduiding<<}

waarop hij altijd zoo trotsch geweest was, om ze nog uit te trekken. Als Sam eens bijzonder vrijmoedig was, wat zelden gebeurde, noemde hij Job ‘oudeheer,’ en dan vergat deze nooit op te merken dat dit voor zoo'n jong kereltje vrij wel gezien was. Hij was een oude vent, dat voelde hij heel goed en 't werd tijd dat hij zijn pensioen kreeg.
Op 't oogenblik dat wij binnentreden is Job juist bezig dit laatste breedvoerig uit elkander te zetten.
‘Wat denk je wel dat mijn pensioen bedragen zal?’ zei hij, terwijl Sam hem reeds bij voorbaat glimlachend aankeek, daar hij wel wist wat er komen zou; ‘Ik heb een aandeel in een tijdschrift, dat ik indertijd heb helpen oprichten maar sedert door gebrek aan medewerkers en door onverschilligheid van 't publiek voor den bloei onzer letterkunde, doodgegaan is. Dan heb ik nog kans dat de uitgever van een tiental mijner beste novellen, die een tweeden druk beleefd hebben - welke uitgever mij bij den eersten druk royaal in eens weg vijf gulden voor 't vel heeft betaald - mij een douceur geeft als hij ooit een derde editie oplegt. Bovendien heb ik de kans op een legaatje van mevrouw Lelie, op wie ik een vijfentwintig van de roerendste sonetten gemaakt heb, als zij 't tijdelijke met het eeuwige verwisselt en hare hooggeroemde taaie bevalligheden, die alle weer en wind getrotseerd hebben, den weg van alle vleesch zijn opgegaan. Eindelijk, mijn waarde! heb ik nog het uitzicht op een collecte, door u en andere vrinden op 't touw gezet, behalve nog op de opbrengst van een declamatorium en van een paar rederijkersvoorstellingen. Welk een zaligheid ligt er niet in de gedachte dat ik dan nog eten zal van de letterkunde, ook als ik geen pen meer in mijne verstijfde vingers zal kunnen houden, dat een of andere bulderbast ten behoeve van mijn leege maag de glasruiten van het Odéon zal doen trillen, en dat het voor mij korenhalmen zal regenen uit de zwangere wolken van een ge-
{==36==} {>>pagina-aanduiding<<}
heele bent rhetorijken en liefhebberij-komedie-acteurs! Gevoelt gij niet al de zaligheid, jonge man! van dat vooruitzicht?... Wil je wel gelooven’, vervolgde hij na een oogenblik nadenken ‘dat ik haast wenschen zou dat mijn goede vader mij voor rentenier had opgeleid?’
Sam betuigde dat hij dit gaarne gelooven wilde. ‘Kun jij je niet voorstellen dat ik er toe zou kunnen komen om op 't oogenblik referendaris bij een of ander departement te willen zijn?..... Is zoo'n referendaris, op 't moment dat hij gepensioneerd wordt, niet een beroemd, zoo niet een hoog verdienstelijk man? Allen die hem zien heengaan en achter hem aan naar boven schuiven, vinden hem beminnenswaardig. Alle oud-referendarissen van andere departementen die nog een plaats aan hun hombertafeitje open hebben, breiden de armen naar hem uit. Er is geen klerk of kamerbewaarder, die hem niet hemelhoog verheft, en in vergelijking van zijn opvolger een engel noemt... en onderwijl kluift de man zijn kippeboutje en drinkt zijn glas, totdat de heele geschiedenis op een eind loopt en de referendaris in quaestie den weg van alle referendarissen en andere dignitarissen opgaat. Ik denk er hard over om nu nog, ter laatster ure, naar iets vasts, iets zekers om te zien. Ik ben overmorgen vijftig en ik dien inij dus een beetje te haasten. - Laat ons eens kijken’, ging hij voort ‘waar ik eigenlijk wel geschikt voor zou wezen! Mijn vader, die zeker de hartelijkste en pleizierigste man van de wereld was, had achtereenvolgens twee plannen met mij, die allebei heel mooi waren, maar ongelukkig geen van beide konden worden uitgevoerd. Eerst wou hij zijn zaken uitbreiden, zooals hij 't noemde, en mij en mijn oudsten broer er in nemen. Dit plan mislukte, doordat de oude heer 't met den besten wil tot geene uitbreiding zijner zaken brengen kon, ten gevolge van de hooggaande en steeds toenemende uitbreiding van zijn vaderschap. Daarop maakte hij plan mij te laten studeeren, maar moest ook dit laten varen

{==37==} {>>pagina-aanduiding<<}

toen hij door 't bankroet van een ouden beproefden vrind, die de welwillendheid had hem voor gezelschap in zijn honorabelen val mee te nemen, tot het minimum van vaderlijke wenschen gereduceerd werd. Mijn vader meende dat er een professor in mij stak en ik heb zelf wel eens gedacht dat de man daarin gelijk had, als ik maar vijf minuten aan een en dezelfde zaak had kunnen blijven; maar de wereld is vol mooie dingen en de menschen die na hun dood in boeken zijn veranderd, hebben veel te veel verteld, dat een menschenhart goed doet, dan dat ik pleizier zou gehad hebben om de eerste helft van mijn leven te verknoeien met naar de hersens in een doodskop te zoeken, of land en zee te omreizen ten einde te weten waar Homerus eigenlijk geboren is, en daarna in de tweede helft aan een vijfentwintig opgeschoten jongens, wien dit bedroefd weinig schelen kan, te vertellen, dat ik er niks van weet. Summa summarum ben ik, zoo als gij weet, geen professor geworden, en kan ik dus van dien kant ook geen aanspraak maken op pensioen. Wat ik al zoo geweest ben en heb uitgevoerd, weet ik waarachtig zelf niet precies. Ik heb achter de toon-bank van een boekwinkel gestaan en ik herinner mij heel goed dat de patroon mij met een schop de deur uitgezet heeft, omdat de la door den een of anderen bedelaar was nagekeken terwijl ik er bij zat, maar te verdiept was in een roman om die nesterij op te merken. Daarna ben ik een paar jaar reiziger geweest voor een zaak in manufacturen, waarvan de patroons mij in 't ongestoord genot van mijn salaris lieten, alleen omdat ze, terwijl zij samen 't ingebrachte kapitaal in den vorm van port en oesters zaten op te maken, niet eens wisten, geloof ik, dat iemand Groningen en Brabant afreisde met monsters van de stukken goed, die zij al lang aan een Jood verpand of verkocht hadden. Daar de litteratuur mij altijd aangetrokken had, ben ik toen weer bij den boekhandel aangeland, maar 't is mij

{==38==} {>>pagina-aanduiding<<}

wezenlijk onmogelijk, mij te herinneren hoeveel patroons ik in dat vak gehad heb. De laatste en beste, bij wien ik het dan ook 't langst heb uitgehouden, was tevens uitgever van een paar tijdschriften en had bovendien een mode-journaal te administreeren. Deze gebruikte mij voor alles en allerlei, en dat leek mij 't best. Mijn talent ontplooide zijne blaadjes toen het van alle kanten beschenen en gekoesterd werd. Ik heb toen werkelijk wel eens gedacht over een standbeeld na mijn dood. Over een pensioen of een kapitaal door besparing, zooals de economisten 't zoo mooi uitdrukken, heb ik nooit kunnen denken. Ik heb geen gebrek gehad, (dat gebeurt in ons geordend en welvarend vaderland niet licht) maar ik had altijd te weinig en nooit te veel. Zoowel in beurs als in levenslust ben ik op 't oogenblik precies zoover, als toen mijn vader beweerde, dat ik voor professor in de wieg gelegd was.....’
Sam, die zijn vriend volkomen kende en wist dat hij hem niet storen mocht in zijn verhaal, al had hij 't zelfde al wel honderdmaal gehoord, grinnikte even alsof hij wou te kennen geven dat die cirkelontwikkeling van Jobs uit- en inwendige omstandigheden, 't vroolijkste was dat hij ooit gehoord had.
Zoo vatte Job 't minste op, want hij knikte vergenoegd en vervolgde, terwijl hij zijn pen tegen den neus lei:
‘'t Eenige wat mij spijt en al een paar nachten uit den slaap gehouden heeft, jongeheer! is dat ik u uit een nuttiger en voordeeliger werkkring gehaald en verleid heb om mijn ongelukkig voorbeeld te volgen.’
Sam grinnikte nog luider dan zoo even, ten teeken dat hij van dien vroegeren voordeeligen werkkring alles wist en niet kon deelen in de meening, dat zijn mentor door hem op zijne manier te verleiden, iets misdadigs gepleegd had - maar Job vatte dat weer heel anders op. Hij meende dat Sam lachte om het ongelukkige voorbeeld en daar dit verwijt hem in deze periode van gewetenswroeging en zelfbeschuldiging meer genoegen dan verdriet deed, be-
{==39==} {>>pagina-aanduiding<<}
rustte hij in de tuchtiging die er in gelegen was. Met de eigenaardige liefhebberij van een litterator spon hij daarom aan den opgevatten draad voort en drukte den pijnlijken priem nog dieper in zijn eigen vleesch.
‘Gij hadt schitterende vooruitzichten, Sam!’ zei hij ernstig, en de goede Job meende op dat moment wezenlijk dat hij een volkomen zuiver beeld schetste van het verledene van zijn vrind, ‘Gij hadt schitterende vooruitzichten. Als gij geduld en vlijt hadt gehad, en ik weet dat ge deze beide deugden van onze moderne maatschappij bezit, die mij juist ten eenenmale ontbreken en van een pensioen of ik weet al niet welke aardsche schatten en genietingen beroofd hebben, dan kondt gij op 't oogenblik een weigezeten, rijk man geweest zijn, een man die.... misschien over eenige duizenden, mogelijk overeen tonte disponeeren had, en als ge daarbij nog wat gespeculeerd hadt, en ik zou niet weten waarom gij niet net zoo goed als honderd anderen gelukkig hadt kunnen speculeeren, dan reedt ge misschien in een koets en keekt op mij armen voetganger neer en bestooft mij met het stof dat uwe raderen zouden opwerpen of hadt een beschermer kunnen wezen, een patroon, een soort van schutsengel voor diezelfde zoogenoemde fraaie letteren, waarin gij nu, door mij verleid, nauwelijks uw brood hebt kunnen verdienen en 't vooruitzicht hebt van, even als ik, over tien jaar, wanneer uw genie is opgedroogd of gij aan de schrijfkramp begint te lijden, nog armer en nog rampzaliger te worden dan uw heele leven door.....’
Sam, die nog steeds glimlachend had zitten luisteren, vond 't noodig hier tusschen beide te komen. Hij wist dat zijn goede vrind zoo'n door en door litterarische natuur was, dat bij, indien men hem niet stuitte en tot de werkelijkheid terugbracht, zou eindigen met in zich zelven een moordenaar, een soort van Mephistopheles te zien en Sam wist maar al te goed hoe de vork in den steel zat. Hij hield te veel van zijn mentor en kunstbroeder om

{==40==} {>>pagina-aanduiding<<}

te kunnen dulden dat deze zich zelve zonder grond en oorzaak martelde.
De zaak toch was, dat Sam zijnpractischen loopbaan, die hem in de verbeelding van zijn vriend tot het toppunt van rijkdom en aanzien had kunnen brengen, begonnen en gesloten had met de positie van kantoorklerk; dat hij ongelukkig te veel toegejuicht was op de nederige bijeenkomsten van eenige tijd- en stadgenooten waar gereciteerd en kleine tooneelstukjes opgevoerd werden, om zich op de kantoorkruk niet misplaatst te voelen; dat zijn aanleg voor de fraaie letteren zich een paar maal al te sterk verraden had door zijne afwezigheid op 't kantoor tengevolge van hoofdpijn, die later gebleken was uit te veel inspanning bij een declamatorium en te veel punch te zijn voortgekomen; dat zijn patroon hem zijne ontevredenheid hierover wat sterker had doen gevoelen dan 't vrijheidsgevoel van een genie verdragen kon en dat Sam in verontwaardiging over den burgerlijken zin van dien man, van wien zijne toekomst grootendeels afhing, met de gehoorzaamheid tevens alle uitzichten op eene schitterende toekomst weggeworpen had. In dit tijdperk, van zijn leven had hij Job leeren kennen en van dezen eenige aanwijzingen gekregen hoe hij een stuk brood kon verdienen zonder de slavernij van het practische leven te torschen en Sam had maar al te goed ooren gehad voor deze verleiding, die hem een uitkomst geweest was, omdat zij gepaard ging met de streelende waardeering van zijn talent.
Sam achtte 't voldoende al deze omstandigheden even aan zijn vriend te herinneren, om hem te overtuigen van het ongegronde zijner zelf beschuldiging, maar Job was geen man om zich op zijn weg door zulke practische wenken te laten tegenhouden.
‘Ik heb u altijd gezegd’ ging hij voort, om als 't ware aan zijn vriend te toon en dat hij zelf als Inj wilde, de verschoonende omstandigheden wel voor den dag kon brengen,’ ik heb u altijd gezegd, dat 't in ons land eene gek-
{==41==} {>>pagina-aanduiding<<}
heid, eene ongerijmdheid, eene onmogelijkheid is, om van zijne pen te leven. Gij werkt voor theaters, gij maakt oorspronkelijke stukken, als men die wil opvoeren, en levert vertalingen van alle Fransche vaudevilles, die men onder uwe oogen brengt; gij schrijft requesten, stelt redevoeringen op, maakt toasten op vers en in proza....., wat geeft 't u, op hoeveel inkomen kunt gij rekenen in een geheel jaar, welke toekomst hebt ge als gij te oud zijt geworden, om een toast te drinken op den een of anderen gek, dien ge nooit gezien hebt, van wiens wijn geen druppel ooit over uwe eigene lippen kwam? Hebt gij een potje kunnen maken? Heeft men u een aanbod gedaan voor de eene of andere krant? Zijt ge zeker dat men u niet over veertien dagen of zes weken zal bedanken voor uw arbeid of u dwingen om 't voor de helft te doen, dan waarvoor gij 't tot nog toe gedaan hebt. In Frankrijk, meneer! daar hebben de litteraturen een toekomst, in Engeland en Amerika weet men den arbeid van het genie te waardeeren en te berekenen in goud... bij ons is is niets dan koopmansgeest, koopmansspeculatie en koopmanskapitalisatie.... praat me bij ons van geene andere carrière dan die gij, door mijn woord en voorbeeld opgewekt, indertijd vaarwel gezegd hebt.... Ik bid u ontneem mij in 's hemelsnaam de overtuiging niet, dat ik een schuld aan u heb af te doen en die doe ik op heden af, voor zoover dat nog mogelijk is, door u toe te roepen: ‘Doe aan 't eind van uwe vele teleurstellingen als ik en ga weer in de praktijk. Ge zult in elk geval tien jaar levenswijsheid bij mij vooruit hebben.’
Sam stond glimlachend op en reikte zijn vriend de hand.
‘Indien gij, wat ik niet zie, tegenover mij iets op uw geweten hebt, dan betaalt gij dat nu in elk geval door mij een raad en een voorbeeld te geven. Als ik die niet volg, is 't dus geheel mijn eigen schuld en zijt gij van alle verantwoordelijkheid voor vroeger of later ontslagen. 't Spijt mij, maar ik zal ditmaal vooreerst uw voorbeeld

{==42==} {>>pagina-aanduiding<<}

nog niet volgen. Ik geloof dat er in tien jaar tijds heel wat in ons land veranderen kan.’
‘Wel mogelijk, ofschoon ik 't nog niet inzie. De geest van ons volk drijft al wie niet in den vorm van advocaten, geestelijken of dokters zijdelings van 't kantoor kunnen leven, rechtstreeks naar den lessenaar.... Laat ons naar den lessenaar ons wenden. 't Is de eenige trog waaruit een Hollander eten mag.’
‘In elk geval,’ zei Sam, ditmaal met een luiden lach, ‘in elk geval heb ik, als 't ergste gebeurt, nog een appeltje voor den dorst in mijn weeuwtje....’
Jakob West zette een hoogsternstig gezicht en werd werkelijk boos. 't Wreeuwtje van Sam was zijn nachtmerrie, en Sam, die dat wist, had om hem af te leiden ongelukkig juist dat balletje opgegooid.
‘Ge weet Sam!’ zei hij met een dubbelen klemtoon op elk woord, ‘ge weet dat ik op dat punt geene gekheid versta. Die betrekking van u tot uw weeuwtje is in mijn oog een vervloekt gemeene zaak. Als gij ooit in uw hersens krijgt om er ernst van te maken, zijt gij een verloren man, in de oogen van al wat royaal en nobel denkt een driedubbele ellendeling. Dat weet ge net zoo goed als ik. Gij zult uzelven in dit geval even diep verachten als ik, en die diepte zal... ik verzeker 't u, grondeloos zijn. Uwe betrekking tot de Furie, de Megeer, de Gorgoon, die gij, met ontheiliging van alle diminutieven, uw weeuwtje noemt, is ongerijmd, ongehoord, onzedelijk, onaesthetisch. Als gij haar trouwdet, wat gij elk oogenblik doen kunt, want de feeks is dol van u en zou zich, geloof ik, vernederen om uwe schoenen te kussen, dan zoudt gij schuldig zijn voor al wat ooit heilig geweest is aan dit verdorven menschengeslacht - koop dan den dag na uw huwelijk voor de hoopen goud van uw vrouw even zoovele hoopen molensteenen en doe die aan uw hals, opdat een onschuldig kind, dat langs den oever wandelt, niet misschien sterft van schrik en ontzetting als uw Judaskop weer voor den dag komt....’

{==43==} {>>pagina-aanduiding<<}

Sam schudde van 't lachen bij deze theatrale voorstelling van de ellende die hem wachtte, als hij het laatste redmiddel aangreep, en hitste zijn vriend nog meer op in diens vermakelijke verontwaardiging door te zeggen:
‘Gij kent mijn weeuwtje maar oppervlakkig en bekijkt haar uit 't oogpunt van het schoone en bevallige. Ik erken zij is geen gratie. 't Dimunitief beduidt bij haar niets, dan dat ze klein en als ge wilt nijdig is, zooals zoo menig ding van haar postuur en uiterlijk. Ge moet op haar karakter letten en ofschoon dit ook wel een beetje van de hevige soort is, zult ge moeten erkennen, dat 't vast en degelijk is. Is ze niet even volhardend in haar haat tegen u als in hare liefde voor mij? Gisteren nog, toen ik in een verrukkelijk tête-à-tête bij haar dineerde en meer aspersies en kievietseieren at dan ik in mijn heele leven gegeten heb, waarschuwde zij mij nog tegen u. Gij waart een man zonder gevoel’....
‘Rampzalige,’ viel Job weer uit, zonder op de laatste woorden van Sam te letten. ‘Hebt gij bij haar gegeten en uw grove maag met haar kievitseieren en aspersies gevuld zonder te sterven van schaamte?’
‘Ik zou dan voor hare voeten gestorven zijn,’ zei Sam, ‘en gij hadt mij na mijn dood beschuldigd, dat ik in eene declaratie gestikt was.’
‘'t Geen niet zoo erg voor u zou geweest zijn, als mijne verachting, nu ge u vetmest van haar overvloed en kievitseisren kunt eten, terwijl gij uwe oogen gevestigd hieldt op zoo'n najaarsachtige, dorre ruine als uw weeuwtje is. Hoor! Sam,’ ging hij op trouwhartiger toon voort, ‘ge weet dat ik zeer ernstig denk over de vrouw en 't vrouwelijk schoon, dat, ofschoon ik zelf nooit aan de liefde geofferd heb, 't mijne gelukkigste momenten waren zoo dikwijls ik een meisje mocht teekenen, een engel van reinheid en onschuld; ge weet dat ik zou knielen voor elke vrouw in wie ik ook maar één vonk van 't heilig vuur der waarachtige bevalligheid aantrof; ge weet ook, dat ik uw fijn gevoel

{==44==} {>>pagina-aanduiding<<}

voor al wat aesthetisch is, steeds heb aangewakkerd en gewaardeerd.... maar de ruwe, grofzimielijke, ongeurige manier, waarop gij om haar tafel en beurs eene genegenheid huichelt, die niet bestaat jegens de onvrouwelijkste vrouw, die ik ooit ontmoet heb, is meer dan verachtelijk, dat is uwer onwaardig.’
Sam, die wel wist dat hij anders een potje bij Job breken mocht, waagde 't niet om deze ernstig gemeende vermaning te lachen. Hij prevelde eene laffe verontschuldiging en zeî:
‘De zaken van een litterator staan, zooals gij zelf zegt, zoo slecht in ons land, dat men alles aangrijpt.... Overigens weet ge wel dat ik 't nooit tot het uiterste zal laten komen.’
‘Des te erger,’ zei Job. ‘Ook uwe Megéra is bij slot van rekening toch eene vrouw en gij hebt geen recht haar te bedriegen.’
‘Ze is zoo gelukkig met de illusie,’ was 't antwoord, dat echter aarzelend gegeven werd.
‘Des te schandelijker, daar gij elk oogenblik gevaar loopt, dat ze u zal dwingen tot explicatie te komen en dan.... ‘Hoor eens Sam!’ (de trouwhartige toon kwam weer terug,) ‘zelfs de leelijkste en onbeminnelijkste vrouw voelt zich 't hart breken, als hare liefde versmaad wordt, vooral indien zij zelve stappen heeft gedaan, die geen vrouw ooit deed zonder opoffering van haar eigenwaarde.’
Sam antwoordde niets, maar keek geruimen tijd voor zich. ‘Jakob West,’ zei hij eindelijk, terwijl hij hem over den lessenaar de hand toestak. ‘Ge zijt een nobele kerel en ik ben een onverbeterlijke materialist. Wees zoo goed mij van tijd tot tijd op dit punt de les te lezen! Ik voel dat 't mij goed doet, al slaat gij er wat ruw op in.’
‘Dankje,’ zei Job weer op zijn ouden vroolijken toon, ‘ik stel mij voor 't genoegen te zullen hebben u nog dikwijls duchtig door mekaar te schudden. Ondertusschen, laat ons tot ons onderwerp terugkeeren. He herhaal dat ik 't vagabondeeren moe ben en wil uitzien naar eene vaste

{==45==} {>>pagina-aanduiding<<}

positie. Wilt gij meê doen, des te beter: doet gij 't niet, welnu, over tien jaar zult ge wel genoodzaakt wezen mijn voorbeeld te volgen.... 't Is wonderlijk,’ ging hij voort, terwijl hij de pen op het onbeschreven blad papier lei en de armen over elkaar sloeg, ‘'t is wonderlijk, maar ik, die honderdmalen in de eene of andere novelle een hulpmiddel bij de hand had om mijn held uit den neteligsten en schijnbaar benauwdsten toestand te redden, zie nu in de geheele maatschappij van wier poppen ik mijne marionnetten gemaakt heb, geen enkel plekje groot genoeg voor de holligheid van mijnen voet...... Ik heb 't leven van alle kanten bekeken, links en rechts, in vogelvlucht en in de positie van een mijnwerker, die op zijn rug ligt, en ik heb op alles en allen zooals mijne vereerders zeggen, een goed oog gehad. Nu 't er op aankomt om voor mij zelven te kiezen, weet ik niet eens wat mij het best passen zou. Uit het oogpunt van eigenbelang en zorg voor eigen welijn, kan ik mijn leven wel verfehlt noemen, of-schoon die uitdrukking mij anders wat naar geforceerde melancholie riekt... Ik begrijp ook wel, dat ik bij u aan 't verkeerde kantoor ben Sam! Gij zijt een beste kerel, maar hebt van de wereld ook al niet meer begrepen dan ik. Had ik u maar niet te vroeg van school genomen!’
De glimlach op de lippen van Sam keerde terug. ‘Laat ons daarover niet meer praten’ zei hij, ‘mij dunkt, gij moest in dit geval, als 't u ernst is, eens een man van de praktijk raadplegen!’
‘En wie dan’? vroeg Job. ‘Wie zoudt ge meenen dat genoeg ontwikkeld en tevens practisch genoeg zou zijn, om voor een man, die zijn leven gesleten heeft in romans en novellen, een keus te doen onder de dagelijksche etensbakjes onzer geldmakende en geldverdienende maatschappij?’
‘Mij dunkt als ge eens spraakt met Vermeer. Hij slaat nooit een van onze rederijkersvoorstellingen over en heeft een postje aan 't grootboek of zoo iets. Hij is de man, dien gij hebben moet.’

{==46==} {>>pagina-aanduiding<<}

‘Vermeer is een gek’, zei Job, ‘en bovendien een werkezel. Hij gaat geregeld naar uwe malle tooneelvertooningen, omdat hij vier dochters heeft, en met vijf entreékaartjes, die hem niets kosten, altijd nog kans heeft dat een opgewonden rederijker in een halve roes van enthousiasme op een van die dochters verliefd raakt. Ik houd hem aan, omdat hij eens met Sint Nikolaas vier exemplaren van een mijner novellen gekocht heeft, maar overigens vind ik hem verachtelijk.’
‘Raadpleeg dan met Drost. Hij heeft geen dochters, maar voor drie zoons moeten zorgen, die door zijn onvermoeide inspanning alle drie goed geplaatst zijn. Hij weet wel hoe je het moet aanleggen, om 't een of andere baantje te krijgen.’
‘Dankje, Sam! ik heb nooit geleerd te buigen en te kruipen. Drost zal mij een kaartje geven voor een van zijne machtige en edele beschermers, een domoor, die door de hemel weet welk toeval, aan 't hoofd van een bureau geplaatst is en ik zal dien ezel allerlei dingen moeten vertellen, die ik duizendmaal gebrandmerkt heb als lage en onwaardige vleierij.’
‘Spreek dan met Jansen. Hij heeft bij Melder een redelijk bestaan en is zelf eenmaal op weg geweest om een rijk en aanzienlijk man te worden.’
‘Jansen is zeker de nobelste vent, dien ik ken, maar hij heeft acht kinderen en moet zwaar werken om 't hoofd boven water te houden. Hij zal mij dus niet veel verder kunnen brengen dan ik ben. Jansen zelf weet niet te zeggen wat er van hem worden moet, als hij oud en afgewerkt is.’
‘Dat is zoo - maar Jansen kan u toch 't best inlichten omtrent de middelen die gij hebt aan te wenden. Ge weet van zijn raad ten minste zeker dat ze zonder bijoogmerken, eerlijk en trouw gegeven wordt.’
‘Dat is waar’, antwoordde Jakob West. ‘'t Kan in elk geval geen kwaad hem eens te raadplegen. Ik zal mor-
{==47==} {>>pagina-aanduiding<<}
gen avond naar hem toegaan. Maar laat mij nu alleen. Ik moet nog een artikel schrijven voor de Mnemosyne. De moeder aller muzen en de grootmoeder der gratiën mogen mij genadig wezen!’....
Sam Beever begreep den wenk en reikte zijn vriend de hand tot afscheid. ‘Beste jongen! zei Job terwijl hij die hand in zijne beide nam en ze drukte, dat den patient de tranen half van aandoening en half van pijn in de oogen kwamen: ‘Als ik je daar straks zeer gedaan heb, toen ik over dat... leelijke, akelige weeuwtje sprak... dan heb ik er spijt over, hoor beste jongen! Je weet wel, Job meent 't goed - maar Job kan nu eenmaal ongelukkig van zijn hart geen moordkuil maken en daarom moest ik je zeggen en daar blijft 't nou ook maar bij, dat je een allergemeenste streek doet als je dat mensch niet binnen vier-en-twintig uur laat loopen. Adieu, mijn jongen! Denk er om.’
Jakob West was een kort, ineengedrongen man, met een breeden leeuwenkop en dikke leeuwenmanen die hem op de schouders vielen en woest in 't wild vlogen als hij boos of geinspireerd was. Zijn dikke breede neus met wijd opgespalkte neusgaten zou hem zeer leelijk gemaakt en aan zijn gelaat zelfs iets doms gegeven hebben, als de groote zwarte oogen en 't merkwaardig breede voorhoofd niet naast den stempel van kracht, dien van scherp vernuft en grenzenlooze goedhartigheid op zijn gezicht gedrukt hadden.
Sam Beever was een heel ander man, in wien alleen iemand als Job iets meer dan alledaagsch kon ontdekken. Zijne lippen teekenden grove zinnelijkheid, de kleine grijze oogen, door een bril half vermomd, duidden sluwheid aan, de sluike haren verkondigden dat Sam in staat Avas zijne daden te vergulden en te vernissen en aan zijne geheimste gedachten een masker voor te binden. 't Eenige wat de vriendschap van Job voor hem verklaarde was een bijzonder levendige opslag van diezelfde grijze oogjes en

{==48==} {>>pagina-aanduiding<<}

een stem, die u doordrong tot het hart en onwillekeurig ook naar het onbeduidendste wat hij zeide, 't oor deed neigen, omdat de klank op zich zelf reeds een hoogst aangenamen indruk maakte.
Een onpartijdig opmerker zou van Sam gezegd hebben, dat hij twee naturen had, die beurtelings elkaâr overheerschten en zich afwisselend vertoonen konden in de grilligste en verassendste vormen. Tegenover Job was Sam Beever oprechter en braver dan tegen iemand der wereld. Zoo lang hij hem in 't eerlijke gezicht keek, kwam de vloed zijner betere natuur regelmatig opzetten, maar dit belette geenszins, dat hij, zoodra de deur tusschen hen beiden dicht gevallen was, zijn hart onmiddelijk opende voor de leelijkste zelfzuchtige overdenkingen en onder anderen zijne betrekking tot de rijke weduwe, die hem financiëel op de been hield, in een geheel ander licht beschouwde.
Drie uren achtereen kraste de pen van Jakob West over het papier, zonder dat er eenige rust of verpoozing scheen te komen in den gang zijner denkbeelden. Als de waterdeelen van een bergstroom rolden zij elkaâr achterna en smolten ze samen tot een geheel.
Hoevele uren en dagen had Job op zijn eenzaam kamertje zoo gezeten en uit de rijke mijnen zijner fantasie beelden en tafreelen omhoog gewerkt die de ledige uren van jonge dames op zachte canapé's en deftige oude heeren in leuningstoelen moesten aanvullen! Buitengewoon vlug en zeldzaam volhardend (hoe hij dit laatste ook ontkennen mocht) had hij zich in de laatste jaren tot levenstaak gesteld om het groote probleem onzer letterkundigen op te lossen en uitsluitend van zijne pen te leven. In zoover als leven eten is, was 't hem gelukt. In zooverre als het leven van elken sterveling die zich aan inspanning of zwaren arbeid wil onderwerpen, recht heeft op eene toekomst, een verschiet zonder zorg en bekommering, was 't hem mislukt. Het was hem maar al te duidelijk

{==49==} {>>pagina-aanduiding<<}

geworden: als hij niet meer voort kon zou hij gebrek lijden, als 't karrepaard niet langer trekken kon zou 't naar den vilder worden gebracht. Loon voor arbeid, een rustig plekje om in vrede te sterven, een kleine overwinst die hem zou kunnen dekken tegen de winterkou van den ouden dag... er was niet aan te denken geweest. De Nederlandsche letterkunde mocht dezen bijzonder vluggen en ijverigen dienaar voeden, hem pensioneeren deed zij niet!
‘Indien ik iets kan vinden waarmeê ik zekerheid erlang voor een stuk droog brood op mijn ouden dag, dan zal ik u met verachting den rug toekeeren,’ bromde Jacob West, terwijl hij de pen neêrwierp naast zijn nieuwe, pas voltooide bijdrage voor de Hollandsche litteratuur.



{==50==} {>>pagina-aanduiding<<}

Vierde hoofdstuk.

Wien Jacob West onderweg ontmoette en waardoor er van zijn bezoek bij Jansen niets kwam.

Jakob West had slecht geslapen. Den geheelen nacht had 't gesprek met Sam hem door 't hoofd gespookt. Ofschoon hij volharden bleef bij zijn plan om dezen of genen practicus, zoo als hij allen noemde, die hun brood op de gewone manier verdienen, te raadplegen, kon hij maar geen vrede hebben met den raad om juist Jansen in zijn vertrouwen te nemen. ‘Jansen is wel van huis uit een man met gevoel en smaak’ bromde hij onder het aanschieten van zijne eenvoudige kleeding, ‘maar hij is juist in 't tegenovergestelde geval als ik. Heb ik in geen dertig jaar de praktijk geroken, ben ik al dien tijd door de holle wegen en loopgraven van de letterkunde gekropen, waar niets te vinden is dan wat vroeger gesneuvelde genieën in hun ransel hebben laten zitten, Jansen heeft door de praktijk zeker al 't gevoel voor mijne positie verloren. Hij is verdroogd aan den lessenaar en als hij zijn best doet om mij te begrijpen, zal 't eene beleefdheid zijn en meer niet.’
Toch kende Job niemand aan wien hij zich beter kon wenden, niemand vooral, die hem eerlijker en welgemeender raad zou geven en hij besloot dus, nadat hij den geheelen voor- en namiddag over een en ander had gepeinsd, tegen het vallen van den avond naar 't huis van Jansen

{==51==} {>>pagina-aanduiding<<}

te stappen. Hij wist dat hij hem op dit uur thuis zou vinden.
Jansen nu woonde aan 't andere einde van de stad en Jakob West moest een heel bosch van straten en grachten door om de woning van zijn vriend te bereiken.
Zoo gebeurde het dat hij bij den uitgang van een straat, op den hoek van een der voornaamste grachten onverwacht opschrikte, doordat hij zich bij zijn naam hoorde noemen. ‘Goeden avond meneer West!’ klonk het op half familiaren, half beleefden toon. ‘Hoe later op den dag hoe mooier volk. We hebben mekaâr in een eeuw niet gezien. Hoe gaat 't?’
Job West keek op naar de plaats van waar de stem kwam en greep haastig een hand die hem ongeveer op de hoogte van hoed werd toegestoken. De man aan wien de hand behoorde was dan ook wel geschikt om bij iemand als Job alle gevoelens van sympathie en welwillendheid op te roepen. Diens welkomstgroet klonk zoo gul en zijn dik, levenslustig gezicht werd zoo prettig door de allerlaatste zonnestraal of liever den weerglans op een aanzienlijk huis aan den overkant van de gracht, beschenen, dat Job al wat goed en nobel in hem was (en dat was eene heele voorraad) naar zijn hart voelde samenstroomen.
De man zat op een zoogenoemd pothuis. Ieder weet wat een pothuis is. 't Is een kankerachtig uitwas van een gewoon huis, half uitgeschoten uit de fondamenten, half in de eerste steenlagen boven den grond vastgegroeid. 't Is in de architectuur wat de uitloopers bij de aardappelen zijn of de stekken bij de rozen. Men zou ze kunnen wegnemen zonder dat 't huis er door leed, misschien dat 't er beter door werd zelfs. Men zou nooit op de gedachte komen ze aan eenig huis aan te bouwen, als wij ze niet in ons Vaderland uit een voorhistorisch tijdperk gevonden hadden. In de groote steden worden die pothuizen ingenomen door blikslagers, schoenmakers, maar voor verreweg 't grootste deel door kruiers. Voor de blikslagers zijn

{==52==} {>>pagina-aanduiding<<}

ze zeer doelmatig, omdat ten gevolge van 't vooruitspringen van zoo'n pothuis de geheele straat of gracht, zelfs de buren aan den overkant, last van zijn kloppen hebben, zoodat niemand in 't bijzonder klaagt, daar wij menschen, volgens eene liefelijke eigenschap onzer natuur, ons steeds rustig nederleggen bij een ramp of last, die ook voor anderen eene kwelling is. Voor schoenmakers zijn ze wel wat ongezond, maar daar een schoenmaker toch nooit recht gezond is hindert dat niet veel. Zeer bepaald aangewezen zen zijn ze evenwel voor de kruiers, een soort menschen, dat langzamerhand uitsterft door de dwaze uitvinding van algemeene dienstpraestatie, maar dat niet verdwijnen zal zonder een traan uit mijn oog en een klacht uit mijn hart.
't Pothuis van een kruier, is zijn kantoor. Daarvoor is het groot genoeg. Daar hij er bijna nooit in is, en gewoonlijk al zijne schatten in zijn zak steekt, als hij uitgaat, kan niemand iets uit zijn pothuis stelen, staat 't deurtje en het lage venster nagenoeg den geheelen dag open. Als de een of andere straatjongen die fluitend voorbijloopt het luikje niet dicht gesmeten heeft, wandelen dus de zonnestralen er den geheelen dag in en uit, slurpen zij de vochten op die den eigenaar anders licht rhumatiek zouden kunnen maken, zoodat hij zelf, gekrooien’ zou moeten worden. Door die goede zorgen blijft de kruier, wat, zooals ik verstandig heb opgemerkt, bij schoenmakers niet 't geval is, zeer welvarend. Er zijn verscheiden voorbeelden van kruiers van honderd jaar en meer.
De vriend van Job Wind was een van de mooiste exemplaren van deze Hollandsche type. Zooals hij daar op zijn pothuis zat, mocht zijne verschijning in vele opzichten eene koninklijke heeten. 't Is mij een wezenlijk genoegen hem aan u voor te stellen.
Simon de kruier, zooals hij algemeen heette; (er waren maar zeer enkele uitverkorenen, die wisten dat hij eigenlijk Samuel Eggink heette) Simon de kruier was meer dan

{==53==} {>>pagina-aanduiding<<}

wat men een dik, zwaarlijvig man noemt. Hij zou zonder twijfel rond geweest zijn, als deze vorm bij een menschelijk lichaam mogelijk was geweest. 't Was hem aan te zien, dat hij reeds bij zijne geboorte besloten had met a zijne medemenschen vrede te houden en te zorgen dat hij genoeg van de wereldsche dingen in zijne handen kreeg om aan een ander 't zijne te kunnen gunnen. Zoodra hij in de Schrift had kunnen lezen, dat nijd verrotting der beenderen is, had hij nog ten overvloede zich vast voorgenomen om nooit aan die ondeugd te offeren, eensdeels omdat dit in de Schrift stond en anderdeels omdat hij weinig lust had in de bedoelde proef met zijne beenderen.
Op het oogenblik waarop Jacob West hem met wezenlijk genoegen in de glinsterende oogjes keek, op dezelfde manier waarop wij staan te kijken naar een vriendelijke kindergroep of 't dartele spelen van een hoop musschen in het warme zand, op dat oogenblik was Simon de type van weltevredenheid en zaligheid, want Simon de kruier zat boven op het pothuis en dat pothuis was zijn eigendom. Jakob West, die als alle litteraturen zijn besten vriend niet kon aankijken, zonder eene vergelijking te maken 't zij in diens voor of nadeel, merkte bij zich zelven op, dat Simon veel gelijkenis had met een slak die boven op haar huisje was gekropen. Even als niemand zich kan voorstellen, dat de slak ooit in dat huisje kan kruipen, maar men 't zeer natuurlijk vindt dat zoo'n dik, vet beest zijn koepeltje bedaard op den rug meêneemt als 't wandelen gaat, verwonderde het Job in geenen deele, dat Simon op zijn pothuis zat, maar scheen 't hem evenzeer eene onmogelijkheid dat de verhouding dier twee ooit zou kunnen omgekeerd worden.
Simon bedekte met zijn dikke lichaam bijna 't geheele platte dak zijner kleine woning, terwijl hij met de korte beenen, die even te voorschijn kwamen uit het witte voorschoot, dat hem 't voorkomen van eene zwaarlijvige keukenmeid gaf, tegen het luik trommelde, en de muur van

{==54==} {>>pagina-aanduiding<<}

het hoekhuis, die achter 't huisje loodrecht, als een rotswand, omhoog rees, hem tot leuning diende. Toch bleek deze dikke man nog voor inkrimping vatbaar te zijn, want na Job vriendelijk met de hand gewenkt te hebben dat hij naast hem zou komen zitten en hem te hebben aanbevolen zijn voeten maar gerust op de vensterbank te zetten, schoof hij zoo veel op zij, dat er een plek, ongeveer zoo groot als voor den vijfden man op een spoorwagenbank open kwam. Jakob West vond het idee van die invitatie zoo origineel en werd zoo onweêrstaanbaar aangetrokken door het glimmende, goedige gezicht van den dikken kruier, dat hij zijn voet in den stijgbeugel zette en met eene kleine beweging zijne plaats op het dakje innam.
't Was voor iemand, die zijne studie van 't menschelijke figuur maakt een alleraardigste groep; Simon had er zelf schik in en schaterde van lachen toen hij vroeg of meneer West gemakkelijk genoeg zat.
‘Voor mij is 't iets anders,’ zeî hij ‘ik ben er aan gewoon. Ik zit nooit gemakkelijker dan hier in mijn leuningstoel. Er is beneden,’ hierbij trappelde hij tegen 't openstaande luik van zijn raampje, ‘er is beneden geen plaats voor een canapé. 't Is hier boven dan ook veel gemakkelijker en veel mooier. We kijken hier over alles heen. Als meneer West maar eens linksaf wil kijken. Wat een gezicht! In heel Gelderland hebben ze zoo'n punt niet.’
Job dacht of 't wel iets voor of tegen Gelderland bewees, dat 't zoo'n rij huizen niet had aan te wijzen maar betuigde, dat het vergezicht wezenlijk zeer uitgestrekt was. Daarop gaf hij zijne, verwondering te kennen, dat hij Simon in zoolang niet gezien had.
‘Ja meneer!’ zei Simon, ‘er is in de laatste zes weken al heel wat gebeurd. Als ik niet zoo vast in de leer was en besloten had, mij nooit boos te maken of mij iets aan te trekken, dan zat ik misschien al niet meer op dit pot-
{==55==} {>>pagina-aanduiding<<}
huis, dan geloof ik dat ik net zoo goed dood en begraven kon zijn; maar de oude God leeft nog altijd en een mensch krijgt niet meer dan hij kruien kan.’
Job vroeg met deelneming wat hem dan toch wel was overkomen, en gaf tevens te kennen dat 't hem toescheen, alsof Simon bij al zijn verdriet de gezondheid en de vroolijkheid wel had weten te bewaren.
‘Ja meneer! dat gaat met Gods hulp gelukkig nog al. Al zeg ik 't zelf, het moeten hooge golven zijn, als ze Simon over 't hoofd zullen gaan of hem onderste boven gooien. Ik ken goddank mijn catechismus en weet dat een mensch wat hebben moet, om lijdzaamheid en geduld te leeren en ik weet heel goed, dat de oude Simon dat vooral noodig heeft ook, om te komen waar hij wezen moet - ik zat juist zoo in de lucht te kijken voordat je hier voorbijkwaamt en toen zeî ik dat zoo tegen mezelven, - maar anders, als 't niet was door 't geloof en de catechismus, die ik van mijn oude grootje geleerd heb indertijd, zieje, dan was ik met kar en al onderste boven getuimeld, ik weet niet of meneer me verstaat... ik wil maar zeggen, als dat ik zoo veel als disperaat had geworden.’
Job keek zijn buurman met verbazing aan. Wie had ook kunnen denken, dat dit blijde tevreden gezicht zoo blij en tevreden was juist door de zorgen en 't geloof in de beschikkingen Gods? Met toenemende deelneming verzocht hij dan ook aan Simon zijn hart maar eens vrij voor hem uit te storten.
‘Ja, zieje, dat kost mij nooit veel moeite,’ zeî de goedhartige, dikke man ‘mijn geest leit op mijn tong en wat er in is dat moet er maar uit ook. Een mensch heeft de spraak gekregen om een ander te vertellen wat er in hem omgaat, ten minste zoo denk ik er over. Wil je dus al mijn verdriet weten, dan zal ik 't je vertellen, maar ik zeg je vooruit, pleizierig is 't niet. Ik houd jou nog al voor een man die wat met een ander meêvoelt, ofschoon je een geleerde bent meneer West, en die weten meestal

{==56==} {>>pagina-aanduiding<<}

beter wat er in de boeken staat dan wat er in een mensch zijn hart omgaat. 't Is hier nou al zoo stil op de gracht dat geen sterveling me hooren kan, als ik 't eens te kwaad mocht krijgen en 't is me laatst nog gebeurd toen ik 't zoo heel alleen, hier op dit zelfde pothuis, aan onzen lieven Heer zat te vertellen, die er wel alles van wist,... maar zieje, 't doet een mensch toch goed als hij zijn hart eens bij hem mag uitstorten... nou, zooals ik je vooruit gewaarschuwd heb, 't gebeurt me wel eens dat ik 't te kwaad krijg, maar dat zal met der tijd ook wel wennen.’
Job West keek zijn wonderlijken buurman met ongeveinsde verbazing aan. Zoo'n type van welgemoedheid en ongeveinsd geloof had hij op zijn weg nog niet ontmoet. 't Was zelfs nimmer in hem opgekomen in zijn roerendste novelle een zoodanige type te schetsen. 't Verwonderlijkste was dat het vroolijke, opgeruimde gezicht van Simon bij de droeve herinneringen, die hem blijkbaar voor den geest zweefden, geen de minste verandering onderging, een spiegel van levenslust en algemeene menschenliefde bleef. En toch voelde Job dat hij hier met een karakter van hooger orde te doen had, kwam 't niet in hem op aan de oprechtheid van Simon te twijfelen.
‘Ik zal de dingen maar niet hoog ophalen,’ ging Simon voort ‘anders zou ik u heel wat kunnen vertellen van mijn vader en de goede lessen, die ik hier op ditzelfde pothuis van hem gekregen heb. Jongens! 't geeft je door je geheele leven zoo'n zet, als je een vader hebt gehad, die nu en dan eens een ernstig woordje met je heeft gesproken, maar dat is al veel te lang geleden om er nou nog over te praten, ofschoon ik altijd denk als de menschen zeggen, dat ik een opgeruimde, vroolijke oude vent ben, dat ik dat aan den ouden te danken heb, want als 't daar binnen niet pluis is, wees dan maar eens vroolijk, en mijn vader zei altijd: ‘Jongen, zorg dat je de boel daar binnen in orde houdt.’
Job West knikte ten teeken van toestemming. Hoewel

{==57==} {>>pagina-aanduiding<<}

hij dit alles niet bij ondervinding had, had hij 't zelfde zeker wel honderdmaal in de een of andere novelle verkondigd.
‘Ik zal nooit vergeten, meneer West,’ vervolgde Simon, ‘op welke manier wij beiden met mekaâr in kennis kwamen, en ik heb sedert dien tijd altijd veel respect voor je gehad. Je gaaft mij zoo'n bovenste raad met die quaestie over dat baaltje koffie, dat ze mij wouden laten vergoeden, dat ik je mijn leven dankbaar zal wezen. De advocaten zouden me van den wal in de sloot geholpen hebben en ik had nooit mijn huisje kunnen koopen en een heele boel andere dingen doen, als ik jou raad toen niet gevolgd en den boel in Gods naam in der minne geschikt had. Ik had wel recht, maar kon mijn recht toch niet krijgen en wat helpt 't je dat je gelijk hebt als de advocaten je kaal geplukt hebben? - Maar dat was 't niet wat ik je zou vertellen. Meneer weet toch zeker wel’..... ging hij bijna onhoorbaar voort... ‘dat ik een zoon heb gehad?’
‘Gehad?’ vroeg Jakob West met aandoening. ‘Is hij gestorven?...’
‘Erger....’ fluisterde Simon nog zachter. ‘Hij is 't zeegat uit, naar... Amerika.’
‘Arme vriend! en de reden? Ik herinner mij wel eens gehoord te hebben dat... dat hij heel los leefde.’
‘Erger! meneer,... mijn zoon was een doorbrenger en een dronkaard, een zoodanige, van wie de Schrift zegt, dat ze 't koninkrijk Gods niet zullen beërven.... en, wat God hem in zijne genade moge vergeven!... hij heeft den eerlijken naam van zijn vader te schande gemaakt.’
Job vroeg niet waarmeê, en hoe de zoon dat had gedaan. Het vroolijke, blijmoedige gezicht van den braven kruier was op dit oogenblik zoo pijnlijk verwrongen en teekende zoo'n diepgaande smart, dat hij niets doen kon, dan de dikke hand die naast hem lag grijpen en die met warmte drukken.
‘Dankje,’ zeî zijn vriend, en even als wanneer de zon

{==58==} {>>pagina-aanduiding<<}

door een voorbijdrijvende wolk heenbreekt, kreeg zijn gezicht onder den invloed van dit kleine bewijs van deelneming op eens al zijn glans terug. ‘Ik weet wel, dat mijn naam goed genoeg is om 't er weer bovenop te halen, maar 't doet toch pijn als je dat ondervindt, en dan, 't was toch mijn jongen, en ik heb hem eens zoo liefgehad en menigen avond hier net zoo met hem gezeten als wij nu. Gelooft u ook, meneer West! wat ze mij zoo dikwijls al gezeid hebben, dat iemand die zich beteren wil, er in Amerika heel makkelijk weer kan opkomen?... 't Is maar een zegen geweest,’ voegde hij, zonder antwoord af te wachten, er bij, ‘dat zijn arme moeder dat alles niet beleefd heeft. Heel alleen was 't nog voort te kruien - met je tweeën was 't eene heele vracht geweest.’
‘Was uw zoon niet getrouwd?’ vroeg Job. ‘Ik meende dat hij met vrouw en kind bij je inwoonde. Je hebt mij dat immers wel eens verteld?’
‘Dat is zoo,’ zeî Simon, en wederom gleed er een sombere wolk over het vroolijke gelaat, ‘dat is nog 't ergste van alles. 't Was een wezenlijke engel, meneer West! als er ooit engelen hier op de aarde geweest zijn, en ze heeft den hemel aan mij ouden man verdiend. God loone 't haar in zijn hoogen hemel! maar het lieve schepsel heeft geen half uur geluk gekend in haar leven en toch heeft ze hem altijd nog de hand boven 't hoofd gehouden, en mij tot bedaren gebracht, als ik hem vloeken wou, en mij geleerd hoe de Heere Jezus zou gedaan hebben, als hij zoo'n zoon gehad had, en nog op haar doodbed mij gebeden en gesmeekt, dat ik 't hem zou vergeven. Ze kon maar niet gelooven, dat hij gedaan had, wat ze hem bewezen hebben en waar ze hem voor gegrepen hebben, en ze zei maar altijd, dat er nog eens een tijd zou komen, dat hij in zijn eer hersteld zou worden, en ze bad God dat ik dat maar mocht beleven.... maar zelfs geloofde ze niemendal van wat ze mij als heilige waarheid bezwoer, want ze kwijnde weg met den dag en werd al magerder

{==59==} {>>pagina-aanduiding<<}

en magerder en ze zei maar, dat 't van het afscheid kwam, en dat ze wel beter zou worden als we den eersten brief maar hadden, en dat zij een flinke, stevige vrouw moest worden, tegen dat hij terugkwam en zij met hun jongen naar 't Nieuwediep zou gaan om hem zijn vader 't eerst goeden dag te laten zeggen... maar ze ging ondertusschen al achteruit en kon mij bijwijlen zoo recht treurig aankijken als ze dacht, dat ik 't niet zag, en ze kon haar jongen zoolang zitten toeknikken zonder dat zij schreien wou en ik toch wel zag dat zij 't niet meer houden kon, dat ik in tranen losbarstte en dan begon ze ook en zei, dat ik haar aan 't huilen had gemaakt en dat dit niet goed van me was, dat 't eens blijken zou, dat wij er geen reden voor hadden.’..
Hier hield Simon even op en wreef met de linkerhand over zijn oogen, terwijl Jacob West de rechter in de zijne drukte.
‘Dankje,’ zei hij en vervolgde toen met iets haperends in de stem: ‘Ze was een engel meneer! en ze is naar de engelen gegaan. Dat is goed en dat behoorde ook zoo, hoewel 't hard voor den ouden Simon was, maar de Heere God antwoordt niet van zijne daden en ik weet, dat we tegen Hem nooit mogen zeggen: ‘waarom hebt Ge dit of dat gedaan?’ 't Is nou zoo wat drie maanden geleden en ik verzeker je, dat 't mij vreemd is als ik s'avonds mijn pothuis gesloten heb en thuis kom, en haar niet vind, maar ik geloof dat dat heel goed voor me is. Er zit in mijn hart nog altijd zoowat wrevel en boosheid tegen mijn jongen, die naar Amerika is en dat moet er uit. 't Is toch mijn eigen vleesch en bloed en zij heeft 't mij op haar sterfbed laten beloven...... O, ze was zoo'n engel, meneer! Zoo'n tweede vindt je hier beneden niet.’
Jakob West voelde al wat hij nog aan aristocratie in zijn bloed mocht hebben heenvloeien en had een onbedwingbaren lust om den eenvoudigen kruier in zijne armen te drukken. Zoo'n mengeling van nederigheid en zielegrootheid was in geen boek te vinden. Hij beschuldigde zich

{==60==} {>>pagina-aanduiding<<}

zelven, dat hij, die nog wel voor een sijnen opmerker en menschenkenner doorging, bij Simon nooit iets anders dan gewone opgeruimdheid had vermoed.
‘En je kleinzoon?’ vroeg hij eindelijk, toen hij de aandoeningen, die 't verhaal bij hem had opgewekt, eenigermate meester was.’ ‘Je hebt den jongen toch zeker bij je gehouden?’
‘Ik zat juist over hem te denken, toen u hier den hoek omsloegt,’ zei Simon. ‘Lieve hemel! wanneer denk ik niet om hem! 't Is de ondeugendste en beste schelm, die de goede God voor zijn grootvaders verdriet en vertroosting geschapen heeft. In de heele stad van Amsterdam vindt je zoo'n jongen niet. Schrander, dat hebt u nooit zoo gezien en goedhartig... als zijne moeder in den hemel. Hij heeft haar haren (ze had zulke beelderige krullen, dat 't zonde en jammer was, dat zij ze onder haar muts wegstopte, maar ze zei dat 't haar niet paste in haar stand om met bloot hoofd te loopen) en hij heeft haar glimlach en haar sijne, mooie gezichtje, maar hij heeft zijn oogen. Ze glinsteren je 's avonds tegen of ze van diamanten gemaakt zijn, maar ik verzeker je daar zit meer in die oogen dan iemand denken of zeggen zou. De jongen is nu elf jaar, maar hij doet mij van tijd tot tijd vragen daar ik van stilsta...... Ik heb maar één zorg, en zooals ik zei, zat ik straks daar juist over te denken, hoe ik hem nog aan 't leeren krijg, want aan leeren heeft hij den dood gezworen en hij kent nog geen A voor een B. Zijn moeder,’ voegde hij er op vergoelijkenden toon bij ‘was te zwak om hem te leeren; ik.... ben er te dom voor. Nou weet meneer 't in eens.’
‘Is de jongen erg wild?’ vroeg Job, om toch iets te vragen, want hij voelde weinig lust om den ouden kruier de les te lezen over diens onkunde en dat had er toch van moeten komen als hij toegegeven had aan den weêrzin, die de laatste mededeeling bij hem opwekte.
‘Dat zou ik denken’ was 't antwoord, en de dikke man

{==61==} {>>pagina-aanduiding<<}

wreef zich in de handen alsof hij de vereerendste en aangenaamste zaak van de wereld vertelde: ‘in de heele stad vindt je zoo'n wildzang niet. Niet dat hij ooit iets gemeens zal doen, maar als er wat van guitenstukken of zoo iets te doen is, kunt je zeker zijn dat hij er bij is. 't Heeft zijn goede moeder heel wat hoofdbrekens gekost, maar ziet u, 't ergste van de heele zaak is, knorren dat kunt je niet op hem. Die weergaasche jongen heeft zoo'n manier van je de armen om je hals te slaan en je te zeggen dat hij een groote deugniet is en je nooit weer verdriet zal aandoen, dat je wel van hout of steen moest wezen, om boos op hem te blijven... maar dat zijn allemaal dingen, die terecht komen. Die wilde haren gaan er wel weêr uit, als de jongen maar lezen en schrijven kon en maar wat leerde, waarmeê hij later zijn brood kan verdienen.’
‘Is de jongen bij je thuis of onder opzicht van anderen?’ vroeg West nogmaals.
‘Neen! hij is nog heelemaal aan zijn ouden grootvader overgelaten, maar ik voel dat dat op den duur niet gaat. Ik wil hem niet in mijn vak opleiden, want ik weet aan zijn vader, dat je daarvoor wat vaster in je schoenen moet staan, dan ik aan zijn oogen zeggen zou. Als ik dood ben krijgt hij de opbrengst van dit pothuis en van mijn huisje in de Jonkerstraat, met nog een honderd gulden of wat, die ik gespaard heb, maar dat is ook alles wat er van de kruierij zal overblijven. Hij moet met de wereld mee, want ik heb al wel zooveel gezien, zonder wat te weten, kom je er tegenwoordig niet. Zooals ik zei, houd ik mijn geest daarmeê nog al eens bezig. Op 't oogenblik is hij met den kruiwagen uit voor een kantoor hier in de buurt, waar ze wat voor de Kamperboot te bezorgen hadden. Hij heeft net zoo lang gedwongen tot ik hem permissie gaf. Hij zei, ik had nou van daag genoeg gesjouwd en 't werd tijd, dat hij ook eens wat begon te doen voor de kost. Als de jongen tegen mij lacht, en dat weet de schelm heel goed, kan hij alles gedaan krijgen en ik heb hem daarom deze

{==62==} {>>pagina-aanduiding<<}

keer ook maar weêr zijn gang moeten laten gaan. Ik wacht hem elk oogenblik terug. U zult eens zien wat een flinke, mooie jongen het is!’
Onder dit verhaal waarin grootvaderlijke hoogmoed en zwakke toegevendheid om den prijs dongen, had Jakob West zijn litteratorischen aard voelen ontwaken en een soort van verhandeling over de onkunde opgesteld. Toch was hij barmhartig genoeg en nog te diep getroffen door 't gehoorde, om dezen man uit 't volk met de helft der voordracht vrijtelaten.
‘Zoo spoedig mogelijk moet gij den jongen wat laten leeren, en nauwkeurig toezien dat vooral de eerste gronden deugdelijk en stevig worden gelegd. Dan zou ik u raden’ voegde hij er bij, en dit ongetwijfeld onder den indruk van zijne eigene levenservaring, ‘om hem in eene vaste, al is 't ook nog zoo nederige en geringe betrekking te brengen. Wilt ge geen kruier van hem maken, maak er een degelijk ambachtsman van.’
‘Ik heb van die dingen geen verstand’ zei Simon, terwijl hij zich peinzend over de slapen wreef. ‘Ik zou zeggen dat het vrij wel 't zelfde moet wezen; hoe een jongen 't een en ander leert als hij maar leert en vooral als hij maar lezen en schrijven kan.’
't Kostte Job West veel moeite, om den braven kruier aan het verstand te brengen, dat dit niet zoo was, dat integendeel alles afhing van de manier waarop men iets leert, toen ongelukkig zijn paedagogische verhandeling afgebroken werd door iets wat, hoezeer onverwacht, toch in rechtstreeksch verband stond met het onderwerp van hun gesprek.
Er verhief zich namelijk langzamerhand, eerst uit de verte en vervolgens al dichter bij, een rumoer als van een naderenden storm, een geloei alsof de vloed opzette aan het strand, wind en golven wedijverden in de nabootsing van het gedruisch eener volksbeweging.
Onwillekeurig hield West op en spitsten de beide mannen

{==63==} {>>pagina-aanduiding<<}

de ooren. ‘Dat is Frits!’ riep op eens de oude kruier, ‘ik hoor 't aan den kruiwagen, en aan zijn gejoel en geschreeuw. Maar hij is niet alleen. De wagen is zwaar beladen, want hij rolt dreunend over de keien. Ha, de deugniet!’ schaterde hij op eens, ‘hij heeft zeker weer een vijfentwintig jongens bij mekaâr verzameld. Let nu op, nu komt hij met zijn diligence aan, zooals hij 't noemt.... Hoor me, dat dolle leven eens aan!’
Het rumoer kwam ondertusschen al nader en nader, en met elk oogenblik werd de oorzaak van die drukte minder quaestieus.... Daar stormde een woeste bende den hoek om, met den kruiwagen en tien, twaalf jongens er op in 't midden.... ‘Ho!’ klonk op eens een frissche, heldere stem boven alles uit ‘we zijn aan den stal, de diligence wordt uitgepakt, de passagiers kunnen uitstappen, de conducteur van van Gend en Loos gaat zijn ouden grootvader goedenavond zeggen....’ In een ommezien rolden al de jongens, die op den kruiwagen gezeten hadden, in een hoop op de straat, was de kruiwagen op zijn kant tegen 't pothuis aangegooid, en klom de knaap, die zich den conducteur genoemd had, als een kat tegen het pothuis op, om als een bom tusschen de beide mannen in te vallen. Zonder aarzelen zette de jongen zijn aangenomen rol voort en de beide armen zijnen grootvader om den nek slaande, riep hij met komischen ernst, terwijl al de jongens die staande gebleven waren, een luid hoera aanhieven: ‘Zie ik u dan na jaren scheiding weêr, lieve grootvader!’ ‘Malle jongen!’ lachte de dikke kruier, terwijl hij moeite had om zijne positie op 't pothuis te bewaren, ‘Zie je niet dat ik niet alleen ben, dat je ons als een dolle hond op 't lijf komt vallen? Heb je weer een van je dwaze kuren uitgehaald? - - Allons, rekels!’ bulderde hij met gemaakte boosheid, toen ook een paar van de andere jongens plan schenen te maken om op de tinne van het kleine kasteel te klimmen. ‘Ik zal jelui eens leeren wie hier de baas van de diligence is en jou-
{==64==} {>>pagina-aanduiding<<}
lui luiwammessen eens beenen maken!!’.... en de daad bij 't woord voegende, sprong hij met eene vlugheid, die men niet van zijne jaren en nog veel minder van zijne zwaarlijvigheid zou verwacht hebben van 't dakje op den grond en dreef alleen door zijne verschijning de geheele bende de straat in, dat ze in een oogenblik uit het gezicht was. Deze scène had ondertusschen zoo hevig op zijne lachspieren gewerkt, dat hij na zijn laatste geveinsde gebrul in de richting der vluchtelingen, tegen zijn huisje moest leunen om niet omver te vallen. Frits hielp hem daarin dapper en vermeerderde zijn grootvaders vroolijkheid nog door een allerkomiekst verhaal van de wijze, waarop hij zijne bende uit alle hoeken der stad bij elkaâr gekregen had.
Jakob West had al deze gebeurtenissen met een glimlach zitten aankijken. Bij 't laatste gedeelte, nu grootvader en kleinzoon alleen waren overgebleven en hunne uitbundige vroolijkheid aan het menschelijk geslacht de zekerheid scheen te willen geven, dat men voor de eerste eeuwen nog geen zorg behoefde te hebben, dat de wereld aan zwartgalligheid zou sterven, viel hij met al zijne kracht het koor bij, zoodat de voorbijgangers bleven stilstaan en een paar vensters aan den overkant werden opengeschoven. Men hoorde op deze deftige, statige gracht maar zelden zulk onfatsoenlijk, burgerlijk lachen. Er was dan ook menige heerenknecht, die zich over de rustverstoring ergerde, terwijl de keukenmeid van een der aanzienlijkste huizen, die honderd vijftig gulden huur en een stoel in de afgescheidene kerk had, haar vermoeden te kennen gaf, dat er een paar dronken mannen in de nabijheid waren en aan de werkmeid bevel gaf de ketting goed op de deur te doen.
Toen de dikke kruier niet langer kon en ook Frits 't bijna had opgegeven, nam West afscheid van het tweetal. Hij had zijn tijd verpraat. 't Was nu te laat om nog naar Jansen te gaan. Hij zou dus maar liever zijn

{==65==} {>>pagina-aanduiding<<}

kamertje opzoeken en wat gaan werken. Evenwel kon hij zich niet losscheuren dan na beloofd te hebben, dat hij hem eens heel gauw in de Jonkerstraat zou komen opzoeken en eens ernstig nadenken over 'tgeen waarover Simon gesproken had.
Toen hij zich had omgekeerd, hoorde hij nog lang grootvader Eggink zijn kleinzoon de wonderlijkste scheldnamen geven, waarbij tevens als attributen de vriendelijkste en vleiendste hoedanigheden werden gevoegd. Frits was een schelm, een deugniet, en groeide op om zijn grootvader voor diens tijd in 't graf te helpen, maar hij was ‘een weergasche schelm, en een komieke deugniet,’ van wiens heldendaden de grootvader ook met in bestraffenden vorm kon spreken zonder hem de hand op 't hoofd te leggen en te liefkoozen, terwijl hij als zijn gevoelen uitsprak, dat de knaap voor galg en rad bestemd was. Frits beantwoordde dit alles door het gebeurde nog eens met nieuwe kleuren op te halen, 't welk weêr een gelach te weeg bracht, dat onzen vriend Job nog huizen ver achterna klonk.
Job voelde zich toen hij thuis kwam veel opgeruimder dan toen hij zijn zolderkamer verliet. 't Is wonderlijk, maar 't is zoo.... als wij lang op een zonnige plek gestaard hebben, schijnt de gloed en warmte zich aan ons meê te deelen, al blijven wij zelve in de schaduw staan. Zijn eigen toekomst was niet in 't minst helderder dan voor een paar uur en toch was hij vroolijk en had veel lust om te lachen.



{==66==} {>>pagina-aanduiding<<}

Vijfde hoofdstuk.

De geschiktheid van jufvrouw Rol, om kinderen op te voeden, wordt behoorlijk erkend.

Meneer Melder had, behalve zijn ontwaakt gevoel van bloedverwantschap, nog eene bepaalde reden gehad om den kruidenier en zijne vrouw met nederbuigende vriendelijkheid te behandelen. Met de scherpzinnigheid, welke menschen met een benauwd gemoed onderscheidt, was hij tot de overtuiging gekomen, dat beiden hem in de moeilijke positie, waarin hij waarschijnlijk geraken zou, van grooten dienst konden zijn. Zulke gevallen komen immers al heel licht voor? Ieder uwer kan er zich honderd denken.
Laat ons maar eens vooronderstellen, dat meneer Melder er tegen opzag om bij zijne vrouw te komen met een klein neefje aan de eene en een klein nichtje aan de andere hand en haar te vragen of ze voor die twee ouderlooze kinderen een moeder wilde wezen, zooals hij beloofd had hun tot vader te strekken. Laat ons eens vooronderstellen dat dit opzien bij meneer Melder voortkwam uit eene jarenlange studie van de gezindheid zijner dierbare wederhelft voor zijne familie en bepaaldelijk voor zijne eenige zuster. Laat ons bovendien eens vooronderstellen dat meneer, ingeval zijne vrouw bepaald weigerde om de rol van moeder bij haar klein neefje en

{==67==} {>>pagina-aanduiding<<}

nichtje te aanvaarden, onmogelijk voor zijn deel als pleegvader kon blijven opkomen, zonder zijn huis tot een hel te maken of een wilskracht en gezag te toonen, die hij njet bezat en bij ondervinding wist niet te kunnen handhaven. Zou 't in deze gevallen zoo ongerijmd zijn, dat hij de hulp van twee zulke eenvoudige menschen als de kruidenier Rol en zijne vrouw noodig had, om van den eenen kant zijn woord te kunnen houden en van den anderen kant een huiselijken oorlog te voorkomen?
Meneer Melder had instinctmatig gevoeld, dat dit alles tot de mogelijkheden behoorde en zich daarom de vrijpostigheid van jufvrouw Rol laten aanleunen, ja zelfs den man dezer dame met meer voorkomendheid behandeld dan hij anders tegenover zijne minderen gewoon was.
De familie Rol was immers, als het noodig bleek, in vele opzichten als aangewezen om hem uit zoodanig dilemma te redden. De winkel, waarachter zij haar stille bestaan voortsleepte, lag in een bijna onbekend gedeelte van de stad. De kinderen zijner zuster waren nu eenmaal reeds in dien kring gewend en 't zou hoegenaamd geene beweging maken als ze daar bleven.
In den eersten tijd zou meneer Melder dus niets behoeven te doen, dan de echtelieden Rol in hunne vermeerderde behoeften een weinigje te gemoet komen. Tegen den tijd dat de leeftijd van zijn neefje of nichtje meer geruchtmakende maatregelen vorderde, zou meneer Melder misschien gelegenheid gehad hebben, om zijne vrouw van gedachten omtrent hare gestorven schoonzuster te doen veranderen. Er was reeds veel gewonnen als alles, vooreerst ten minste, maar zoo blijven kon als 't was.
Nu durf ik niet bepaald te verzekeren, dat meneer Melder al deze berekeningen gemaakt had zooals 't een goed financier paste en de waarde van het genoemde echtpaar in dit bijzonder geval niet misschien een weinig te hoog of te laag had aangeslagen, 't is genoeg, dat wij, die de zaken eenvoudig maar zien gebeuren, zooals ze

{==68==} {>>pagina-aanduiding<<}

gebeuren, onze gevolgtrekkingen uit het gedrag van meneer Melder in dezen zin gemaakt hebben, en daaruit de leer meenen te mogen putten, dat iemand, die in zijn eigen huis niet volkomen heer en meester is, die bij al wat hij doet een zekere dosis vrouwelijk gezag en mannelijke gedweeheid in rekening moet brengen, wel mag toezien, dat hij niemand minachte, door hooghartigheid of hoogmoed geen sterveling, hoe klein ook in de wereld, tegen zich in 't harnas jage. Als iemand bang is om in zijn eigen huis een sigaar optesteken, mag hij wel zorgen des noods met den staljongen op een goeden voet te staan.
Meneer Melder had, we zullen 't nu maar ronduit zeggen, in 't huis dat hij zelf gekocht en eerlijk verdiend had, gemeubeld en naar den smaak van zijne vrouw ingericht, niets intebrengen. Zoo hij zich op dat punt nog illusiën maakte, werd hij op den dag, waarop hij het bovengeschetste bezoek aan zijne zuster bracht, daarvan voorgoed genezen.
Hij was op 't kamertje waar wij hem verlieten tamelijk ontroerd geweest. De aanblik van het vermagerde gezicht zijner eenige zuster waarop de dood reeds zijn lijktint scheen te hebben gelegd, had hem meer geschokt, dan hij ooit voor mogelijk zou hebben gehouden. Reeds half verteederd door de herinneringen en indrukken bij hem levendig geworden, reeds meer dan gewonnen voor de zaak, die hij wel begreep, dat hem naar haar sterfbed had doen roepen, was een blik op de lijderes genoeg geweest om al wat er nog goeds in zijn hart sluimerde wakker te roepen. Hij had haar 't laatst gezien als eene kloeke, fiere vrouw; hij had haar beeld uit zijne kindsheid bewaard als van een bevallig, levenslustig meisje, dat do groote oogen vrijmoedig durfde opslaan en hem heel wat te doen gegeven had als hij, bij hunne dartele spelen, haar wilde vangen. En hij vond haar nu terug als verslagen in den strijd des levens, uitgeput van vermoeienis, verlangend naar de eindelijke rust.

{==69==} {>>pagina-aanduiding<<}

Hoe had hij haar verzoek kunnen weerstaan? Hoe had hij kunnen weigeren haar rust en kalmte te geven door de belofte, dat hij de zorg voor haar tweetal op zich nemen zou?
Nog niet geheel van deze aandoeningen bekomen, was hij in de vigilante gestapt en, hoewel zijne gedachten fatsoenlijker en dus regelmatiger, kalmer en nuchterder werden, naarmate hij de nederige buurt, waar zijne zuster God dankte voor de uitkomst aan hare kinderen geopend, achter den rug had, was hij nog in lang niet, wat hij als een man van de beurs wezen moest. Dit bleek reeds uit de omstandigheid, dat hij zich niet onmiddellijk naar 't kantoor begaf, maar met een moed, waarvan hij zich later nooit goed rekenschap kon geven, beval naar zijn huis te rijden.
Hij vond zijne vrouw, zooals gewoonlijk, aan 't kibbelen met een van de meiden. 't Is verwonderlijk hoe weinig welopgevoede en beschaafde vrouwen zich in dat opzicht ontzien. Meneer Melder was daaraan evenwel al te veel gewend om er bijzonder op te letten, en de meid, die over de wijze waarop zij ‘de mevrouw’ ‘te woord gestaan’ had, nog al voldaan was en wel wist dat 't gevecht nu niet geëindigd was, maar dat mevrouw, als ze hare wapenen tegen meneer keerde, nog veel krijgshaftiger geest zou vertoonen, dan in de schermutselingen met haar dienstpersoneel, was onmiddellijk bereid om voor haren opvolger het veld te ruimen.
Mevrouw Melder was, als ge haar op een concert of in gezelschap zaagt zitten, wat men eene heel aardige vrouw noemt. Zij had onder hare vriendinnen zelfs den naam van lief en onder de heeren van interessant. Ze kon zoo eenvoudig weg keuvelen en zoo recht naïef naar 't een of ander vragen. Als ze op haar dreef was, kon ze bovendien zoo innig vertrouwelijk en goedhartig zijn, dat niemand achter haar kinderlijke gezichtje de feeks zou gezocht hebben, die zij in werkelijkheid was, een plaag voor haar

{==70==} {>>pagina-aanduiding<<}

echtgenoot en hare meiden. Wij stellen ons Xantippe gewoonlijk mager en schraal, met een scherpe neus en kin voor, en daardoor loopen vrouwen als mevrouw Melder in de publieke opinie doorgaans vrij. 't Zou niet kwaad wezen als we die type om de tien jaar eens veranderden.
‘Dat is waarlijk eene verrassing,’ zei mevrouw toen meneer 't hoofd binnen de kamer stak. ‘'t Gebeurt niet dikwijls, dat ik de eer geniet van u zoo midden op den dag thuis te zien komen. Jans, ga maar heen - we zullen die zaak nog wel eens nader behandelen... 't Doet mij eigenlijk plezier’ - ging zij voort, toen de meid de deur had dichtgeslagen, ‘dat ge toevallig zelf eens ziet, wat wij arme vrouwen van die meiden te lijden hebben! Ik kan me niet begrijpen hoe gij verleden week nog zeggen kondt, dat Jans zoo kwaad niet was. 't Is een brutaal schepsel en als ze niet wist dat gij nog al met haar ingenomen zijt’...
‘Ik?’ vroeg meneer Melder met ongeveinsde verbazing, op eenmaal midden in 't rumoer van liet dagelijksche krakeel verplaatst, zoodat de laatste sporen van ontroering en aandoening werden uitgeveegd alsof zijn hart eene lei en de menschelijke gewaarwordingen van liefde en teederheid met krijt daarop geteekend waren geweest... ‘Ik'... Ge weet wel lieve! dat ik mij nooit met uwe meidenquaesties bemoei. Ik kwam thuis om geheel andere redenen.’
Ofschoon 't gezicht van meneer Melder heel ernstig stond toen hij dit laatste zeide en, indien er bij eene toornige vrouw sprake kan zijn van regelmatige rechtsvormen, een beroep op haar aandacht voor iets zeer gewichtigs had moeten verbeelden, deed het in dit bijzondere geval geen 't minste effect. Mevrouw lette alleen op het eerste gedeelte.
‘'t Is zeer beleefd van u altijd van mijne meidenquaesties te praten, ‘gaf ze ten antwoord.’ 't Is alsof ik die quaesties maak. Is 't mijne schuld dat er onder

{==71==} {>>pagina-aanduiding<<}

dat volk een geest heerscht alsof ze bezeten zijn? 't Is de weelde die ze bederft en anders niet.’
Als mevrouw over de weelde der dienstmeiden begon, was er in 't eerste halfuur geen woord tusschen te krijgen. Meneer, die dat maar al te goed wist en een bijzondere reden had om zijne vrouw als 't mogelijk was in een dragelijk humeur te brengen, slikte een zucht op, ging bij 't raam ritten, en wachtte tot de bui over was.
De verhandeling over de weelde der dienstboden als de bron en oorzaak van hare brutaliteit ving aan met eenige algemeene stellingen. De geest van den tijd deugde niet; de weelde was 't gevolg van te hooge loonen; de dienstboden hadden 't te goed; bij haar ouders waren meiden geweest, die dertig jaar en langer trouw en eerlijk gediend hadden en die kregen niet de helft van 't geen zij betaalden.
Op die hoofdbezwaren volgde eene uiteenzetting van de gronden van het verval der maatschappij in 't algemeen. Hierbij werd door de eigenliefde behendig eenige wierook tot zelfverheerlijking gemengd. De vrouwen liepen te veel uit. Men lette niet genoeg op de boden. Men gaf lichtzinnig en onnadenkend ‘getuige.’ Men bedroog elkaar door de gebreken te verzwijgen, als er naar eene meid geïnformeerd werd. Men liet de meiden te veel vrijheid. In plaats van een spaarpot te maken hingen ze alles aan haar lijf en de heeren en dames moedigden dat aan, om ze te kunnen meênemen naar publieke plaatsen zooals Artis en de Hereeniging, tot dat 't daar zoo gemeen zou worden, dat een fatsoenlijke vrouw zich schaamde er te komen.
Voor deze onderscheidene punten werden achtereenvolgen sterksprekende voorbeelden bijgebracht. De meesten had mevrouw Melder zelve beleefd, andere had zij uit den mond van zeer intieme, vertrouwde vrindinnen. Als 't zoo voortging, zou er aan de ellende geen eind komen.
Vooral de heeren hadden aan dezen toestand schuld,

{==72==} {>>pagina-aanduiding<<}

Als zij bij 't eerste onbetamelijke woord, dat eene meid tegen haar mevrouw durfde zeggen, tusschen beide kwamen, zou 't wel beter gaan. De dames werden maar aan zich zelve overgelaten. Meneer ging naar zijn kantoor, naar de beurs, naar de sociëteit en mevrouw moest maar zien hoe zij 't met haar meidenquaesties stelde... Haar meidenquaesties! Hier werd mevrouw personeel, hier richtte zich het schrootvuur, dat tot nog toe de wereld, de maatschappij, de voorstanders van al dat nieuwe, de vrienden van den vooruitgang om de ooren gevlogen was, rechtstreeks op meneer en de ongelukkige woorden, die hij zich zoo even had laten ontvallen.
Daar door deze wending de schoten beter troffen, werd de lading ook zwaarder gemaakt en in evenredigheid met de kracht van ieder schot, vermeerderde de ijver om op nieuw te laden. Ten overvloede voegde mevrouw bij hare driftige aanvallen een zeker huilend en jankend krijgsgeschreeuw, dat 't midden hield tusschen schelden en schreien, dat, naar reizigers ons verteld hebben, ontleend is aan zekeren wilden stam in de binnenlanden van Afrika of bij onze geleerden de herinnering opwekt aan onderscheiden diepzinnige conjecturen over den barritus der Germanen, waarvan Tacitus melding maakt.
Daar meneer Melder niets antwoordde of in 't midden bracht, wel wetende dat dit olie in 't vuur zou wezen, werd mevrouw overtuigd, dat ze van den eersten dag van haar huwelijk af eene ongelukkige en verwaarloosde vrouw was geweest, dat meneer van dienzelfden dag af in plaats van iemand, die zijn huwelijkseed gestand deed, eene soort van monster was geworden en zij uitte die gedachten met eene felheid en kracht, die op een onpartijdig toehoorder waarschijnlijk een tegenovergestelde uitwerking zou gehad hebben. Toen die kracht was uitgeput en die hevigheid 't gewone gevolg had gehad, werd mevrouw zenuwachtig, veranderde het plan van aanval in eene verdedigende houding, een van zich afslaan en wan-
{==73==} {>>pagina-aanduiding<<}
hopig in 't rond zwaaien, waarvoor in dit geval hoegenaamd geen aanleiding bestond. Zij tartte meneer uit haar 't tegendeel te bewijzen; zij vroeg hem met de hand op het hart of dit niet de eerste maal was, dat ze hem met hare klachten lastig viel; ze wou wel eens zien dat eenige vrouw haar evenaardde in geduld en onderwerping, of dat er iemand van hare sekse aan te wijzen was, die zooveel te dragen had als zij. Als meneer haar bewijzen kon, dat zij 't niet goed aanlegde, dat zij te weinig zorg voor haar huishouden had, moest hij 't maar zeggen. Als hij meende dat zij te dom, te onervaren was om met hare meiden om te gaan, moest hij 't ook maar zeggen. Hij moest haar niet sparen. Ze wenschte niet gevleid te worden, maar ze wilde ook niet dat men van haar meidenquaesties sprak, als 't een quaestie was waarvan zij 't slachtoffer was, waaronder zij zou bezwijken, die haar den dood zou doen, omdat haar eigen man haar afviel. Een vreeselijk geween besloot de geheele vertooning. 't Klonk als een klaagzang uit den mond van een overwinnend leger, een hulde aan de menschelijkheid, die tranen plengt op de plek, waar zij in den naam van 't recht lijken op lijken heeft gestapeld.
Meneer Melder deed geene enkele poging om zijne vrouw te troosten. Ze waren al twintig jaar getrouwd en in de dagen toen er nog reden voor mevrouw's droefheid bestond, had hij zich al van hare smart afgekeerd. Welke reden zou er bestaan hebben om nu een medelijden te huichelen, dat niet aanwezig was? Zelfs zag hij die droefheid niet ongaarne. Hij trok er de gevolgtrekking uit, dat de kruitwagens leeg waren.
't Bleek evenwel maar al te spoedig, dat hij zich deerlijk vergiste.
Toen meneer begon met de mededeeling van 't geen hem dien morgen wedervaren was, richtte mevrouw het gebogen hoofd langzaam weêr op. Toen hij vertelde wat zijne zuster hem gevraagd had en dit illustreerde met eene

{==74==} {>>pagina-aanduiding<<}

schets van hare diepe ellende, die jufvrouw Rol waardig was en meneer overal elders dan in een tête-à-tête met zijne vrouw onmogelijk zou geweest zijn, spitste zij de ooren en teekende haar gelaat de diepste verachting voor een man, die zich zoo had laten verschalken; en toen hij ten laatste zeide, dat hij van meening was, dat zij iets voor de twee ouderlooze kinderen van zijne zuster moesten doen, zwollen de kleine neusgaten onheilspellend op en keek ze hem aan, alsof ze twijfelde aan zijn gezond verstand.
Toen hij eindelijk zweeg en zij genoeg tot zich zelve gekomen was om te spreken, was haar toon ijskoud en de aanraking harer woorden als van scherpe hagelsteenen, die de wind u in 't gezicht blaast.
Hij moest maar zelf weten wat hij doen moest. Zij had te weinig doorzicht en zou misschien te lichtvaardig toegeven aan haar gevoel. Hij was immers heer en meester in zijn huis. Als hij zich in staat gevoelde om de trotschheid van ‘dat volk’ te vergeten; als hij geen napijn meer had van de vernederingen, die zij van zijn zwager en zuster hadden moeten verduren; als hij meende dat 't zijn plicht was om een vertooning van grootmoedigheid aan de wereld ten beste te geven en te hooren hoe iedereen hem prees om zijne vergevensgezindheid, dan moest hij dat maar weten. Zij zou hem voor geen geld van de wereld van eene goede Christelijke daad terug houden. Zij was van nature genegen om alles met den mantel der liefde te bedekken. Ze vergaf hare schoonzuster volgaarne wat deze tegen haar misdreven had. Zij verlangde niet dat iemand met wroeging en schuld om harentwil beladen in 't graf zonk. Hij moest dus maar doen, wat hij billijk en goed vond - ze verzocht hem maar één ding, en ze hoopte en geloofde niet, dat zij zich daarmeê bezondigde, nameijk dat hij die kinderen niet in hun huis bracht. Dat zou haar dood zijn. Die proef was haar te zwaar. Metdertijd zou ze 't misschien nog zoo ver brengen, dat zij,

{==75==} {>>pagina-aanduiding<<}

zonder pijnlijke herinneringen aan 'tgeen de ouders haar aangedaan hadden, die kinderen zou kunnen aanzien - ze wist wel dat 't haar plicht was om dat te leeren, zich daaraan te gewennen, want zij was een Christin en wilde graag kwaad met goed vergelden, maar ze moest daarvoor den tijd hebben. Ze voelde, dat zij dat nu nog niet zou kunnen verdragen.
Toen Mevrouw Melder al deze treffende phrasen had uitgesproken, waarbij duidelijk uitkwam met hoeveel wijsheid en overleg sommige menschen Christelijke beginselen en eigenzinnige zelfzuchtige redeneeringen door elkaâr weten te mengen, was zij geheel tot bedaren gekomen, en scheen baar hart tot rust gebracht te zijn. Geen wonder! Zij had aan zich zelve de noodige getuigschriften van vroomheid en Evangelischen zin uitgereikt. Ze kon met die cellectie in haar zak met alle bedenkingen van haar geweten zeer gemakkelijk klaar komen. Waarlijk! indien de Christelijke godsdienst alleen maar door de boozen verdedigd werd, ten opzichte van 'tgeen zij aan haar te danken hebben, om allerlei leelijke hartstochten en neigingen te vergulden en een behoorlijk aanzien te geven, zou 't haar niet aan lof en dankbaarheid ontbreken. Gelukkig dat zij die vrienden afwijst en van hun vleierij niet gediend blieft. Anders kwamen wij nooit aan 't einde van de huichelarij en de geveinsheid.
Meneer Melder was na deze tweede redevoering van zijne vrouw volkomen overtuigd dat hij nooit slechter aan de wenschen zijner overledene zuster zou kunnen voldoen, dan wanneer hij pogingen aanwendde om hare weezen in zijn huis te mogen opnemen en ronduit gezegd strookte dit ook volkomen met zijn eigen voornemens. Hij was blij op een beletsel te stuiten, dat hem onthief van den schijn van verplichting om zich direct met die kinderen te bemoeien. Meneer Melder was een van die menschen, die alle drukte en verandering schuwen. Hij had zich zeer gemakkelijk gevoegd in de waarschijnlijkheid, dat

{==76==} {>>pagina-aanduiding<<}

zijn huwelijk altijd kinderloos zou blijven, en hij zou minder aan den telgang van het kantoorleven gehecht hebben moeten zijn, om niet met angst aan uitbreiding van zijn huiselijken kring te denken. Bovendien had hij zich niet durven voorstellen, dat zijne vrouw zoo gemakkelijk hare goedkeuring zou gegeven hebben aan 'tgeen hij reeds in 't algemeen beloofd had, om zich niet neêr te leggen bij de eenige voorwaarde, die zij gesteld had. Hij haastte zich dus haar de verzekering te geven, dat zij niet den minsten last van de kinderen zou hebben en bepaalde nu reeds bij zich zelven dat ze, indien de moeder overleden was, voorloopig zouden blijven waar zij waren, ten minste indien de eischen van Rol en zijne vrouw niet te hoog waren.
't Kwam daarbij niet in hem op, dat hij van zijn kant ook eischen te stellen had, dat men zeer slecht aan zijne verplichtingen als voogd voldoet, indien men zijne pupillen op de manier van sommige dorpsarmbesturen voor den laagst mogelijken prijs uitbesteed. Meneer Melder was geen man om 't zich zelven in dat opzicht met gewetensvragen lastig te maken.
Zoo gebeurde 't dan, dat de gevreesde conferentie nog beter afliep dan iemand had kunnen denken, want ofschoon mevrouw met eenige teleurstelling bemerkte, dat zij meer had toegegeven dan waarschijnlijk in hare bedoeling gelegen had, kon zij niet meer terug en onderwierp zij zich aan 't eerste artikel van de overeenkomst, ‘dat meneer iets voor de kinderen zijner zuster zou mogen doen.’
Zoo gebeurde 't ook, dat meneer Melder nog vóórdat de tijding van den dood zijner zuster kwam, jufvrouw Rol, die erg getroffen was door al de pracht van het huis, bij zich ontbood, en de voorwaarden deed goedkeuren, waaronder alles voorloopig zou blijven zooals 't was, zoodat hij, toen dit bericht hem werkelijk gebracht werd, met tevredenheid op 'tgeen hij gedaan had kon neerzien en zich troosten met de gedachte, dat hij met de minst moge-
{==77==} {>>pagina-aanduiding<<}
lijke moeite een werk van Christelijke liefde had verricht. Als wij eens inzage konden krijgen van al de testamonia van weldadigheid welke worden uitgegeven, zouden wij zien, dat de meesten op dat van onzen rijken vrind gelijken!....
Wij hebben tot nog toe ('t is nu de tijd en de plaats om dit te erkennen) zeer lang stilgestaan bij zaken en personen, die slechts een ondergeschikte rol in ons verhaal zullen bekleeden. Deze of gene vroeg waarschijnlijk reeds lang met ongeduld naar den hoofdpersoon. Welnu! het moment om hem aan u voor te stellen is gekomen - maar, omdat ik hem binnen een paar dagen zal moeten berooven van zijne moeder en hij daarna met zijn zusje alleen in de wereld zal staan, heb ik gemeend het tooneel vooraf een beetje in orde te moeten brengen en eenige personen, met welke hij in aanraking zal komen in 't vervolg van dit verhaal, vooraf te laten gaan. Ik zou dit niet gedaan hebben als 't niet onvermijdelijk geweest was, want 't is voor een schrijver veel aangenamer met de deur in het huis te vallen en zijne lezers te verbazen door zijne stoutmoedige toeren.



{==78==} {>>pagina-aanduiding<<}

Zesde hoofdstuk.

Waarin wij nog meer recht laten wedervaren aan den opvoedkundigen tact van jufvrouw Rol.

Ik heb om 't gevoel mijner lezeressen te sparen de kinderen van mevrouw Holster achter de schermen gehouden, maar, zoo als ik aan 't eind van 't vorige hoofdstuk heb aangekondigd, wordt 't nu voor hen tijd om hunne kleine rollen te gaan opzeggen.
Daar zij die nog niet kennen en de kleine Frans, bestemd is om gaandeweg de hoofdrol te krijgen, terwijl zijn zusje- Marie ook eene vrij belangrijke plaats in onze vertooning zal innemen, moet ik beleefd verzoeken, hun vooraf nog een weinig tijd te laten. Ze moeten niet alleen hunne rollen van buiten leeren, maar zich ook oefenen in den eigenaardigen tooneelpas en de gebruikelijke gesticulaties, die, zoo als iedereen weet, er dikwijls nog meer aan toebrengen om ons een naam te maken en te doen toejuichen, ja, ons kransen voor de voeten te doen gooien, dan de nauwkeurigheid, waarmee wij ons aan den tekst houden of het zoogenaamd klassieke van ons spel.
Voor een en ander heb ik, zooa Js gij reeds vernomen hebt, een uitmuntende leiding gevonden in de opvoedkundige bekwaamheden van jufvrouw Rol, die ik u verzoek volstrekt niet te minachten, omdat zij eene eenvoudige kruideniersvrouw is. Gij kunt toch niet meenen, dat

{==79==} {>>pagina-aanduiding<<}

zij, door hare nederige maatschappelijke positie, onvermijdelijk minder van opvoedkunde moet weten, dan de eene of andere jufvrouw van eene bewaarschool, aan wie gij uwe kleinen zoo gerust toevertrouwt, omdat zij hare inzichten dienaangaande heeft ontwikkeld bij gelegenheid van een examen, dat misschien afgenomen werd door een man, die evenmin als zij iets begreep van het gewichtige onderwerp waarover hij ondervroeg en waaromtrent zij antwoordde?
Jufvrouw Rol had bovendien ook haar diploma. Het was onderteekend door al hare buren en bekenden, die met kinderen gezegend waren en die dus in dit geval aangewezen waren om in de jury te zitten. Volgens dat diploma was zij eene vrouw van veel karakter en volharding, en dat is genoeg om eene opvoedkundige te zijn. Ik zeg dit natuurlijk met diepe verachting voor de adviezen, die de kinderen zelve mochten inbrengen. De kinderen zijn niet op de hoogte om die dingen te beoordeelen. Zij zouden wel altijd door zachtheid en liefde willen geleid worden, maar dat zou, vooral met 't oog op hunne bestemming in de wereld en den aard der wereldsche dingen, zonder eenigen twijfel de grootste dwaasheid zijn.
Jufvrouw Rol bezat karakter en volharding, en 't was misschien voor die deugden zeer gelukkig, dat jufvrouw Rol zelve nooit de moedervreugde had leeren kennen. Zij stond nu veel zuiverder, veel objectiever tegenover de kinderwereld dan wanneer zij in de kleinen broertjes en zusjes van hare eigene telgen gezien had. Voor haar waren alle jeugdige aardbewoners volmaakt gelijk. Van weekhartigheid of toegevendheid was geen sprake.
Ik heb reeds gezegd dat Jufvrouw Rol, die vooral door haar man voor eene ware kindervriendin werd gehouden, zelve dupe van haar bijzonderen aanleg was. Toen meneer Melder haar de kleinen zijner zuster opdroeg, ingeval de moeder kwam te overlijden, wenschte zij hem in haar hart geluk. Zij wist dat de toekomst der kinderen nu ver-
{==80==} {>>pagina-aanduiding<<}
zekerd was, want zoolang het beloofde jaargeld prompt betaald werd, zou zij van den morgen tot den avond niet ophouden aan de kinderen te timmeren en te schaven, vast overtuigd dat men nooit te veel kan doen, terwijl ze tevens wist dat haar eigen voorbeeld en de stille deugden, die onder haar dak gekweekt werden, niet anders dan gunstig op de jonge harten konden werken.
Toen dan ook drie dagen, na het bezoek van meneer Melder de lijderes op 't bovenkamertje haar hoofd voor 't laatst had opgeheven, een laatsten liefdevollen blik op haar tweetal had geslagen en daarna de matte leden voor 't laatst had uitgestrekt om zich nooit weer op te richten, nam jufvrouw Rol, na de gordijnen van het ledikant gesloten te hebben, den kleinen Frans en Marie bij de hand en daalde zij met hen de steile trap af, om in 't kamertje achter den winkel eene nieuwe periode van hun leven te openen. Zij was innig overtuigd dat de kinderen een goede ruiling hadden gedaan en beval hun, die schreiden zonder recht te begrijpen waarom, hunne droefheid te bedwingen, waaraan de kinderen, die in de ziekte hunner moeder al geleerd hadden 't gezag van de jufvrouw beneden als oppergezag te eerbiedigen, gereedelijk voldeden. De arme schapen waren samen nog geen zestien jaar en hadden van den dood nog geen begrip!
‘Wel beschouwd hebben de stumpers veel gewonnen,’ zei jufvrouw Rol tot haar man, of eigenlijk tot zich zelve, toen de Milderen, na onder hun boterhammetje in slaap gevallen te zijn, door haar in de bedstee waren gelegd. ‘Ze verliezen eene moeder, die zwak en altijd ziekelijk was, een donkere toekomst, waarin ze gebrek en zorg zouden leeren kennen en ze krijgen mij in ruiling. Ik ben gezond en sterk en heb eene bepaalde roeping om kinderen op te voeden. Daarenboven zorgt een rijke oom, dat 't hun aan niets ontbreekt. Als ik dit alles bedenk, zien we toch duidelijk dat men nooit bekommerd behoeft

{==81==} {>>pagina-aanduiding<<}

te wezen, hoe het gaan zal. Wat zou er van de schapen geworden zijn als hun moeder was blijven leven!’
Baas Rol knikte, zooals hij altijd deed als zijne vrouw wat zeide en stopte de nieuwe moffenpijp, die hij van haar gekregen had op afrekening van 't eerste kwartaal van meneer Melder.
Daarna vroeg hij bescheiden of de jufvrouw boven niets bijzonders gevraagd of gezegd had, toen zij den adem uitblies en nadat zijne vrouw dit ontkennend beantwoord bad en hij had opgemerkt, dat dit vreemd was, zweeg hij en ging op de stoep naar de ondergaande zon kijken, en aan de buren vertellen, dat de jufvrouw dood was en de ldnderen al zoo gewend waren en al zooveel van zijne wouw hielden, dat het haast onbegrijpelijk was van kinderen, die pas hun moeder hadden verloren. ‘Maar ze hebben ook eene betere moeder terug gekregen,’ voegde hij er met emphase bij.
De kleine Frans was den volgenden ochtend bitter bedroefd, toen hij wakker werd. 't Kind riep om zijne moeder en wilde, nog dronken van den slaap, zooals hij elken morgen gewoon was, op zijne bloote voetjes naar het ledikant loopen, doch stootte op het onbekende terrein zijn hoofdje tegen 't eerste meubel dat hem in den weg stond. Op zijn jammerlijk geschrei kwam er eene barsche vermaning uit de bedsteê van den anderen kant van de kamer en klonk tegelijk eene krijschende vrouwenstem, die den kleinen deugniet met klappen bedreigde, als hij niet goed- of kwaadschiks weer in zijn bed kroop. Doch de jongen had zich al te ver gewaagd om in het meer dan halfdonker van de achterkamer den terugweg te kunnen vinden en bleef om zijne moeder roepen.
Ongetwijfeld zou dit voorval jufvrouw Rol aanleiding gegeven hebben om onmiddellijk krachtig op te treden, te meer omdat het schreeuwen van Frans weldra ook zijn zusje wakker gemaakt had, als niet tot geluk van de kinderen baas Rol eene zelfstandigheid en een wilskracht

{==82==} {>>pagina-aanduiding<<}

ontwikkeld had, die zijne vrouw in verbijstering bracht. In zijne woede over de verstoring zijner rust, proponeerde hij zelf op te staan en de kinderen tot de orde terug te brengen en bracht zijne wederhelft daardoor in de noodzakelijkheid hem met de bitterste verwijten te overladen, waardoor haar eigen gemoed een koers kreeg die zonder deze afleiding nooit vrijwillig door haar zou gekozen zijn. Hij was een monster, die geen gevoel had. Zijne eigene kinderen mochten God danken, dat ze nooit in de wereld gekomen waren om door zulk een vader mishandeld te worden. Hij was een mensch zonder eenig begrip van 'tgeen een kind toekwam. Zij zou hem eens toonen hoeveel eene moeder boven een vader ging. Hij werd dringend uitgenoodigd zich met zijn krenten en rozijnen te bemoeien. Kinderen opvoeden kon ze wel zonder hem; den Hemel zij dank!’
Onder deze welwillende beschrijving van het karakter en de roeping van haar man, was jufvrouw Rol uit haar bed gestapt en had op den tast den kleinen Frans weten te vangen. Met eene ernstige vermaning om een zoete jongen te wezen, had zij hem onder het eenige zonnestraaltje gebracht, dat de dwaasheid gehad had tusschen een gemberpot en een vijgenmandje heen zoo vroeg in de muffe, bedompte kamer te dringen en hem op haar knie genomen, om hem bekend te maken met de omstandigheid, dat zij niet zijne moeder, maar jufvrouw Rol was, die nog meer van hem hield dan zijne moeder gedaan had, en dat hij een knappe jongen zou wezen en zijn jonger zusje een goed voorbeeld geven, als hij weer in zijn bedje ging, terwijl zij, jufvrouw Rol, hem op die voorwaarde wilde vergunnen haar eerst een zoen te geven, terwijl zij, als hij weerbarstig was, genoodzaakt zou wezen hem klappen te geven.
Of 't kwam door een paar herinneringen die de naam van jufvrouw Rol bij onzen kleinen vrind opwekte of door 't verlangen om zijne bloote koude beentjes weer onder de

{==83==} {>>pagina-aanduiding<<}

dekens te kunnen stoppen, Frans werd stil en liet zich gewillig weer in de bedstee bij zijn zusje brengen, bij welke gelegenheid jufvrouw Rol nog aanleiding kreeg om haren man, die in zijne huiselijke campagnes nooit eene andere beweging dan ‘rechtsomkeert’ geleerd had, terecht te wijzen, toen hij proponeerde de beide kinderen voor de eerste keer in hun eigen huwelijksbed op te nemen, om den overgang gemakkelijker te maken. Baas Rol was niet kwaad als hij klaar wakker was en niet onder den invloed van zijne vrouw stond, maar zijne wederhelft wist gelukkig zwakheid en liefde te onderscheiden, 't "Was al genoeg moederlijkheid in den vroegen morgen, dat Fransje haar perkamenten wang had mogen kussen en ofschoon 't onbewezen is of het kind daarop weer insliep, hij en zijn zusje Keten zich niet meer hooren voordat hunne pleegmoeder hen uit bed haalde en hunne hoofdjes begon te wasschen en te kammen of ze met vloersteenen belegd waren en de schoonmaak in vollen gang was.
Jufvrouw Rol hield niet van hardheid, zooals ze onder 't ontbijt haren man onder het oog bracht, behalve wanneer het noodig was. Was 't niet noodig, dan ging ze liever zacht te werk.
Ongelukkig ondervonden Frans en Marietje later maar al te veel, dat in het oog van jufvrouw Rol de zachtheid 't uiterst zeldzaam van de hardheid won. Om de waarheid te zeggen bleef de teedere behandeling in dien eersten morgenstond vrij wel alleen staan in hunne herinnering, als men ten minste geneigd is met Baas Rol in te stemmen, die dit een model van vrouwelijke teederheid en moederlijke zorgvuldigheid noemde.
't Is hier de plaats om eenigszins meer in bijzonderheden de opvoedingstheorie van jufvrouw Rol in 't licht te stellen. Tot mijn spijt (ik spreek hier alleen als romanschrijver) was die theorie niet zoo eigenaardig als die van Squeers en echtgenoote in de Nickleby, zoodat ik mij moet onthouden van 't genoegen om eene charge te schrijven.

{==84==} {>>pagina-aanduiding<<}

Opvoeding en onderwijs zijn dingen die ten onzent de hoofden en harten reeds jaar en dag hebben bezig gehouden, zoodat men wel zeggen kan, dat niemand geheel buiten den tooverkring dier beide levensvragen gebleven is. Zelfs bij jufvrouw Rol, eene kruideniersvrouw uit eene achterbuurt van Amsterdam, kon 't niet meer opkomen, aan kinderen zwavel met stroop te voeren ten einde hun eetlust te bederven, of stelselmatig verkeerde begrippen omtrent het mijn en dijn in de jonge harten te planten. Als jufvrouw Rol dat soms gedaan heeft, deed ze 't bij vergissing, uit onkunde. Haar theorie was eenvoudig maar degelijk, en er lag zelfs, zooals ik u zal laten zien een waas van ongehuichelde godsdienstigheid over. 't Was haar schuld niet dat die eenvoudigheid niets was dan een samenstel van walglijke volksvooroordeelen, de vrucht van onbeschaafdheid en gebrek aan fijn, kiesch gevoel. 't Was evenmin haar schuld dat hare godsdienstigheid niet anders was dan kerkelijkheid van deminste soort, een brouwsel dat eenige catechiseermeesters en stovenzetsters hadden uitgevonden en dat een vennootschap van pedante scheurmakers als de alleen zaligmakende leer aan den kleinen man rondventten. Ik zeg dit niet tot verontschuldiging van jufvrouw Rol (want vooral in de eerste jaren der kindsheid is de opvoeding eene zaak van gevoel en een tact van 't hart) maar ter verklaring van hetgeen wij verder zullen zien gebeuren en 't geen u in mijne uiteenzetting van hare theorie mocht mishagen.
Jufvrouw Rol was van oordeel, dat een mensch niet voor zijn pleizier in de wereld is, maar leeren moet bij elk pak slaag dat hem door 't lot wordt toegediend ‘dankje’ te zeggen. Zij drukte dit theologisch uit met het bekende leerstuk, dat de gansene wereld verdoemelijk is voor God, eene waarheid die vooral voor kinderen niet uitlokkend is en er daarom meer ingepompt of ingedreven moet worden dan geheiligd aan 't jonge hart.
Ook meende zij, dat de onderlinge menschenliefde en

{==85==} {>>pagina-aanduiding<<}

de liefde tot het Hoogste Wezen meer eene zaak van overreding dan van vrijwillige erkentenis moest wezen. De jufvrouw hield zelve, als ze haar hart eens goed nakeek, niet veel van de menschen. Zij vond haren man een prul en hare buren en bekenden verre beneden zich. Ook van 't Hoogste Wezen had ze wel eene zekere gereglementeerde voorstelling, die vrij goed gecopieerd was naar haar eigen portret, maar van de liefde tot God, die al ons denken en zijn doordringt, bezielt en heiligt, wist deze dame niet anders dan van hooren zeggen, kende zij alleen den een of anderen volzin uit eene soort van preken die, zooals zij 't uitdrukte, ‘haar altijd zoo koud lieten.’
Jufvrouw Rol behoorde tot de Gereformeerde gemeente, maar ging regelmatig naar de afgescheiden kerk ‘onder 't kruis.’ 't Kwam evenwel nooit bij haar op zich in de laatstgenoemde kerk te doen opnemen, vooreerst omdat haar vader en moeder, zooals zij zei, in 't geloof van de groote kerk gestorven waren, en verder omdat die zwevende kerkelijke verhouding zeer goed overeenkwam met hare algemeene opvatting van het godsdienstig leven. 't Was toch niet zoo zeer omdat zij zich nauwkeurig bekend had gemaakt met de leerstellingen der secte, wier godsdienstoefeningen zij bijwoonde of in staat zou geweest zijn precies op te geven wat haar in de bestaande Gereformeerde kerk mishaagde, dat zij naar ‘de oefeningen’ heengetrokken werd, maar uitsluitend door 't denkbeeld van onder 't kruis te zijn, miskend, vervolgd en gesmaad te worden, onvdat die opvatting volkomen sloot met haar begrip van godsdienst in 't algemeen. 't Was of zij door die benaming dichter bij het ideaal van een zuchtend en lijdend Christen stond. Als zij tot de nieuwe gemeente was overgegaan, zou haar godsdienstig geloof dat ridderlint gemist hebben. In dat ééne woord ‘onder het kruis’ lag een belangrijk gedeelte van hare aanspraken op de hemelsche gelukzaligheid.
Jansen, van wien ik reeds verteld heb, dat hij een

{==86==} {>>pagina-aanduiding<<}

vertrouwd vriend van meneer Holster geweest en de raadsman van diens weduwe gebleven was, kende jufvrouw Rol en hare eigenaardige zorgen voor hare commensalen genoeg, om niet volkomen gerust te wezen, omtrent het lot van de kinderen zijner vrienden. Ofschoon hij ongaarne met den kruidenier en zijne vrouw te doen had, stelde hij 't zich evenwel ten taak om de weezen zoo dikwijls hij kon optezoeken en wikkelde hij zich zelfs nu en dan met opzet in een gesprek met hun pleegmoeder, hopende hare ruwe opvoedingstheoriën, zooals hij ze noemde, nog wat te kunnen afslijpen.
Jansen had zelf, gelijk wij weten, acht kinderen en dus wrel een wëinigje kijk op de kinderwereld, ofschoon hij er geen theorie opnahield, maar 't viel hem niet gemakkelijk om altijd achter de geheimen van moeder Rol te komen. Zij was eenigszins bang voor hem, want hij had een boekhouders-natuur en liet haar meer praten dan dat hij vroeg. Hierdoor kon zijne tegenpartij als 't een verschil van inzicht en beschouwing betrof, zelden zoo veel vat op hem krijgen als haar krijgshaftige natuur noodig had om hem te overweldigen of te verpletteren. Als 't erg liep keerde hij haar dezelfde ijskorst toe, waarvoor zijn patroon zelfs terugdeinsde en die hij anders gewoonlijk op 't kantoor liet; van wier bestaan zijne huisgenooten onder anderen ten eenenmale onbewust waren.
Op den dag vóór mevrouw Holster's begrafenis, had Jansen zijn patroon ingelicht omtrent zijne betrekking tot diens zuster en een eenigszins waarschijnlijke verklaring van zijne houding bij gelegenheid van het ontvangen van haar brief trachten te geven. Hij was, zei hij, huiverig geweest zich in familiezaken te mengen en had gemeend zich te moeten onthouden van raad of invloed, waar 't een zoo teêre aangelegenheid betrof. Hij hoopte dat de patroon hem dit ten goede zou duiden.
Meneer Melder had eerst 't hoofd in den nek geworpen en zijn boekhouder gansch niet vriendelijk aangekeken.

{==87==} {>>pagina-aanduiding<<}

Daarna had hij 't geval van zijne bruikbare zijde opgevat en was tot het inzicht gekomen, hoe de omstandigheid dat Jansen zijne zuster van nabij gekend had hem kon te stade komen. Door Jansen als tusschenpersoon te gebruiken tusschen de kruideniersfamilie en zich zelven, bleef de huiselijke vrede gemakkelijk bewaard en werd de verplichting die hij op zich genomen had, al weder niet onbelangrijk verlicht. Door de gedwongen vertrouwelijkheid, die hierdoor tusschen hem en zijn boekhouder zou ontstaan, behoefde bij een man als Jansen geene verandering gebracht te worden in zijne houding aan den lessenaar. Jansen zou den bestaanden afstand nooit uit eigen beweging overschrijden en 't bleef dus aan de keus van den patroon dien te vernauwen of te verwijden naar mate 't noodig was.
Toen meneer Melder een en ander in passende termen aan zijn boekhouder had voorgelegd en deze het deel van meneers belang, dat hem werd opgedragen, aanvaard had, werd er verder over zaken gesproken en scheen 't weldra dat beiden reeds vergeten waren wat zoo even verhandeld was. 't Spreken over zaken werkt zedelijk als vliegendood en rattenkruid.
Dat de goede boekhouder bij deze geheele onderhandeling evenwel al weer de rol van een diplomaat of huichelaar gespeeld had bleek nog dien eigen avond. Hij gunde zich nauwelijks den tijd om zijn achttal te omhelzen en zijne vrouw gerusttestellen, dat hij niet naar een bierhuis ging, maar snelde onmiddellijk, naar de woning van Rol. Daar zat hij binnen tien minuten met zijne beide kleine vrinden op den schoot te redeneeren, dat de klerken van 't kantoor zouden gedacht hebben dat hij dronken of gek was geworden. Hij ontvouwde voor de verbaasde blikken van jufvrouw Rol zijn lastbrief, dat wil zeggen, hij vertelde haar hoe meneer Melder hem verzocht had zoowel in 't financieele als bij de zedelijke en verstandelijke opvoeding van zijn neefje en nichtje de tusschen-
{==88==} {>>pagina-aanduiding<<}
persoon tusschen hem en Rol te wezen en beloofde met een gezicht dat straalde van pleizier, terwijl hij de kinderen op zijne knieën liet dansen, dat hij, zoo dikwijls als hij maar kon, zou aankomen om te zien hoe ze het maakten. Hij begreep (de sluwe diplomaat!) hij begreep, zei hij, jufvrouw Rol daarmee genoegen te doen. Hij kon haar moed om de zware taak der opvoeding van twee moederlooze kinderen op zich te nemen niet genoeg bewonderen en waardeeren en was bereid haar met raad bij te staan, gelijk hij 't zijne arme gestorven vriendin gedaan had.
Jufvrouw Rol was met een en ander alles behalve ingenomen. Zij meende in haar hart dat meneer Melder zich zeer goed op haar alleen had kunnen verlaten, maar zij was ook van haren kant diplomatisch genoeg, om nu de zaak er eenmaal toe lag, het onvermijdelijk te aanvaarden. Toch kon ze hare ware gevoelens niet geheel verbergen.
‘Mij dunkt meneer, Jansen!’ zei ze, ‘dat u de handen al vol genoeg hebt met de zorg voor uw eigen achttal. Meneer Melder had u die moeite wel mogen sparen.’
‘Volstrekt niet, mijne lieve jufvrouw!’ was 't antwoord, ‘juist door dat achttal ben ik beter dan vele anderen op de hoogte om u van raad te dienen als 't mijn kleine vrindjes betreft. Ik bedoel natuurlijk niet nu dadelijk reeds, ofschoon ik ook nu al gaarne met u van gedachten wil wisselen, maar vooral als ze wat ouder zijn en zij naar school moeten.... Mij dunkt, ‘ging hij eenigszins bedenkelijk en half fluisterend voort.... ‘ze mogen wel wat zacht behandeld worden, want ze zijn niet sterk. Ik ben blij, dat ik weet dat dit ook uw gevoelen is. 't Zijn weezen en hunne lieve moedei', die nog hier binnen deze zelfde muren ligt, zou geene andere dan eene zachte behandeling hebben goedgekeurd. Wij zullen beiden zeker in haar geest handelen.’
Jufvrouw Rol gevoelde veel lust om hem te antwoorden

{==89==} {>>pagina-aanduiding<<}

zooals zij 't haren man zou gedaan hebben, maar ze wist dat alles bij Jansen afstuitte op eene ijskoude beleefdheid en aan dat wapen was zij volstrekt niet gewoon. 't Maakte haar schuw en huiverig. Bovendien zag ze in Jansen ook den financieelen tusschenpersoon tusschen haar en meneer Melder. - Zij zweeg dus en haalde werktuigelijk den kleinen Frans naar zich toe, die zich van Jansens knie had laten zakken en toevallig voor de voeten van zijne pleegmoeder zat.
't Kind trok zich schuw terug. 't Was dien morgen ook weer gewasschen en gekamd op de eigenaardige wijze, waarvan wij op den eersten dag na 't overlijden zijner moeder een proefje gezien hebben, en' was reeds bang voor de liefkozingen van jufvrouw Rol.
‘'t Meisje is niet zoo stug als 't jongetje,’ zei de jufvrouw toen ze zag dat deze nietige bijzonderheid Jansen's aandacht getrokken had. ‘Maar niet waar, Fransje wil ook wel eens bij zijne moeder komen?’
Frans drong zich dichter tegen Jansen aan en hield zich vast aan de tafel; ‘Mijne moe is boven’ zei hij ‘straks ga ik weer naar mijn moetje toe.’
‘Die moeder was eene vreemde moeder,’ gaf jufvrouw Rol ojD den vriendelijksten toon dien zij kon aanslaan, ten antwoord. ‘Ze komt nooit meer terug. Frans is van nu af mijn kindje.’
Ze keek na deze proeve van tact Jansen zegevierend aan. ‘'t Is het best,’ zei ze, ‘de kinderen maarzoo spoedig mogelijk van al die oude herinneringen lostemaken. Ze begrijpen er toch niets van en moeten er immers toch aan wennen?’
De kruidenier die al lang had zitten hunkeren naar de gelegenheid om iets tot lof van zijne vrouw te zeggen, knipoogde hier tegen Jansen en gaf als zijne meening te kennen, dat het zoo als zijne vrouw 't bedoelde, de menschlievendste manier was om de kinderen met het geleden verlies te verzoenen en aan hun nieuwen toestand te wen-
{==90==} {>>pagina-aanduiding<<}
nen, voor welke bemoeienis hij door een gramstorigen blik van zijne wederhelft beloond werd.
De theorie van jufvrouw Rol klonk een man in de huiselijke omstandigheden van Jansen, wonder vreemd in de ooren. Hij vroeg zich zelven af wat zijne vrouw wel zou zeggen als die vuurproef eens op hun kroost moest worden toegepast en stelde zich daarbij 't geval voor dat de moeder-plaatsvervangster de beminnelijkste en edelste en tevens de rijkste vrouw der wereld was. Ook zelfs in dat licht kwam 't hem onwaarschijnlijk voor, dat de eigen moeder zijner kinderen met die methode vrede zou hebben.
Evenwel gevoelde hij hier met geweld of overreding niets te kunnen veranderen, daar hij wel inzag dat, als 't ooit tot een conflict tusschen vrouw Rol en hem mocht komen, 't niet zeker was dat hij door meneer Melder zou gehandhaafd worden, iets wat hij wel zorgde zelfs niet te laten vermoeden. Hij bracht daarom de quaestie zoo goed hij kon op een algemeen gebied over en gaf als zijne meening te kennen, dat men kinderen eenmaal door liefde gewonnen hebbende alles van hen gedaan kon krijgen, iets wat jufvrouw Rol hem zoo in 't algemeen gaarne toegaf, doch met de bijvoeging dat niet alleen Marietje maar ook Fransje in dat opzicht wel wat uit 't soort vielen. De kinderen hadden iets stugs - maar zij zou ze wel weten te winnen. 't Was genoeg bekend, al zeî ze het zelf, dat zij een bijzonderen tact had om met kinderen om te gaan.
Hiermee liep deze eerste kleine schermutseling af. Er kwamen echter later andere uren, waarbij 't Jansen niet zoo gemakkelijk viel zijn wrevel te verbergen, ofschoon hij 't steeds in het belang zijner kleine vrienden bleef noodig achten alles te vermijden wat de strijdlustigheid van jufwouw Rol kon prikkelen.



{==91==} {>>pagina-aanduiding<<}

Zevende hoofdstuk.

Waarom 't met de opvoeding van Frans niet zóó goed vlotte, als jufvrouw Rol wel verwacht had.

Jufvrouw Rol had een te goeden blik op het terrein der opvoedkunde om niet weldra op te merken, dat er een groot verschil van karakter bestond tusschen Frans en Marietje. De kleine Frans was, zooals zij 't noemde ‘koppig’, terwijl zijn zusje meer meegaand en veel gemakkelijker te leiden was. Als zij Frans iets beval 't welk het kind niet aanstond, kostte het hem moeite om te gehoorzamen en zelden kwam hij van zelf tot haar als hij 't een of ander te vragen had. Hij gebruikte dan de tusschenkomst van zijn zusje, dat spoedig door de gewoonte haar eersten afkeer overwonnen had en veel aanleg toonde om de vleierij te leeren aanwenden waar de kracht te kort schoot.
Jufvrouw Rol, die bij al hare opvoedkundige bekwaamheid niet zooveel aan psychologie had gedaan als gij en ik, schreef dit verschil in karakter toe aan den invloed van den vader en de moeder der kinderen. Zij had meneer Holster nooit gekend, maar de moeder was, nadat jufvrouw Rol haar eigenhandig de oogen gesloten en meneer Melder alle ‘achterstallen’ behoorlijk betaald had, een ‘allerliefst, zacht mensch’ geworden. Daar nu Marietje op haar moeder geleek, moest Frans op zijn vader lijken,

{==92==} {>>pagina-aanduiding<<}

en daar de zachtheid van mevrouw Holster de bron van die van haar dochtertje moest wezen, werd meneer Holster voor een trotsch, hooghartig man uitgemaakt. Baas Rol zei, dat hij tusschen die redeneering geen strootje steken kon.
't Kwam bij jufvrouw Rol niet op, dat de ware oorzaak van het verschijnsel zeer eenvoudig in 't verschil van leeftijd der kinderen gelegen was, dat de indrukken van vroeger bij Frans levendiger en langduriger moesten wezen dan bij zijn zusje. De goede vrouw had er geen begrip van, dat die zieke, stervende jufvrouw, die geen methode gevolgd had, die de kinderen had willen grootbrengen met kussen en liefkoozingen, nog na haar dood den toon bleef geven in 't hart van haar oudsten, die zijne lieve moeder elken nacht in zijne droomen zag, en elken morgen op 't punt was zijn eersten weg naar haar bed te nemen, tot hij, wakker geworden, door de vrees voor de jufvrouw weer teruggedreven werd.
Jufvrouw Rol. die, zooals haar man verzekerde, alles zag, had een heele boel dingen niet gezien, die haar bij de verklaring van Fransje's koppigheid zeer goed te pas hadden kunnen komen. Op den morgen waarop de lijkkist door twee onhandige en oneerbiedige dragers met moeite van de smalle trap gesold was, had de kleine Frans van de jufvrouw een buitengewone vermaning gehad om met bijzondere aandacht naar den gelen leeuw en 't groene paard in zijn twee cents prentenboekje te blijven kijken. De jufvrouw vond 't beter dat de kinderen niet zagen hoe hunne moeder over de toonbank en het groote vat met bruine boonen getild moest worden en dat er een wagen met zwart, verlept laken voor de deur stond, waarachter meneer Melder en Jansen in een huurkoets wachtten. Zij had daarom de gordijntjes van de achterkamer dicht geschoven en de lamp opgestoken, eene taktiek, waarop ze niet weinig trotsch was.
Fransje had zich aan al die beschikkingen zonder ver-
{==93==} {>>pagina-aanduiding<<}
zet onderworpen. 't Kind keek naar 't groene paard alsof hij diep getroffen was door de schoonheid der vormen en 't natuurlijke der kleur en vervolgens ook naar den geelen leeuw met dezelfde schijnbare aandacht; maar 't zag niets van dezen koning van 't woud of den beheerscher der frissche weiden. Door een eigenaardig instinct 'twelk reeds menig en zielkundigen door zijne kracht en nauwkeurigheid aan 't twijfelen heeft gebracht, omdat de hoogere aandoeningen van het hart zich daarbij schijnen te paren aan de onwillekeurige bewegingen der zinnelijke natuur, zag de knaap alles wat er met de lijkkist gebeurde zoogoed of hij er bij was. Hij hoorde op de trap den onzekeren en ongelijken tred der beide dragers; hij hoorde de kist heenschuiven over de scherpe kanten, nu en dan stooten tegen den muur, waar zij een doffen klank te voorschijn bracht, die pijn deed aan zijn hartje. Den geheelen nacht daarop hoorde hij datzelfde zagen en schuren in zijn droom of schrikte wakker van een gebons, dat zeker van de lijkkist moest komen, die nog weder door de onhandigheid der dragers tegen den muur gestooten werd. Eenmaal zelfs moest baas Rol een dreigend gebrom laten hooren, omdat 't kind hem stoorde in zijn slaap door een klagenden schreeuw, die den man door de ziel zou gesneden hebben, als hij klaar wakker geweest was en had kunnen vergeten dat zijne vrouw naast hem lag.
Ware jufvrouw Rol niet zoo ingenomen geweest met haar opvoedkundigen tact, dan zou 't haar ook getroffen hebben, dat Fransje zoo dikwijls uren lang op de onderste trede van diezelfde trap zat, wanneer zij hem zocht. 't Kind durfde nooit naar boven klimmen. Hij gevoelde dat dit streng gestraft zou worden, maar hij keek telkens opwaarts in de donkere ruimte, waarachter de deur naar moeders kamertje wezen moest, en verbeeldde zich een vriendelijk welbekend gelaat te zien, dat hem toeknikte, dat tegen hem glimlachte. Als hij de oogen dicht deed, dan kon hij zich zelfs voorstellen dat heel zacht een lichte

{==94==} {>>pagina-aanduiding<<}

tred de trappen deed trillen, een zoete adem langs zijne wangen gleed en er een kus op zijn oogleden gedrukt werd, tot hij ze eensklaps opende, opgeschrikt door 't belletje van de winkeldeur of de stem van baas Rol, die aan een klant vertelde, hoe zijne vrouw steeds grooter en grooter werd in zijne oogen en de harten hunner pleegkinderen reeds geheel gewonnen had.
Nog was er iets dat aan de aandacht van jufvrouw Rol ontsnapte. 't Was de eigenaardige houding die Frans sedert zij beiden weezen werden, jegens zijn zusje had aangenomen. Alsof de knaap gevoelde dat hij nu haar eenige beschermer was, drong hij zich tegen haar aan, kon hij uren lang met haar handje in 't zijne zitten te kijken naar een onbepaald punt in de ruimte tot zij tegen hem aan in slaap gevallen was. Hij scheen te meenen dat hij haar iets gewichtigs vertellen moest, waarvoor hij nooit woorden kon vinden, dat met elken dag nevelachtiger en onduidelijker werd en eindelijk zoover teruggedrongen was, dat hij er geen naam meer aan kon geven.
Ook merkte de pleegmoeder niet, wat ieder oppervlakkige toeschouwer zou gezien hebben, dat Frans hoe langer hoe meer schuw voor haar werd, des te schuwer naarmate zij aan haar grove, onmuzikale stem iets liefelijks en vriendelijks trachtte te geven. Bijwijlen kon de jongen een rilling niet onderdrukken als zij hem uit de bedstee tilde of zich gereed maakte om hem op hare manier te reinigen.
Jufvrouw Rol noemde om een en ander Frans een wonderlijk en norsch kind, aan wien zij dagelijks verloor, terwijl zij, zoo als ik zei, Marietje voor heel lief en gezeggelijk verklaarde. Zij beklaagde zich dikwijls tegen Jansen dat al hare gaven en talenten aan den kleinen weerbarstigen knaap waren verkwist.
En toch was er tegen hare methode niets in te brengen! Ziehier een paar der voornaamste artikelen. ‘Daar

{==95==} {>>pagina-aanduiding<<}

't verleden voor de kinderen niets dan treurigheid geweest is, vermijd ik steeds’, zei ze op zekeren avond tot Jansen, ‘wat de herinnering aan hunne moeder bij hen kan opwekken. Ik heb alles wat ze van haar gekregen hebben weggestopt.’
Ofschoon Jansen bij deze mededeeling een gevoel kreeg, als of iemand hem in zijn hart kneep, had hij tegen het beginsel in 't algemeen om bij kinderen geene droevige herinneringen op te wekken, niets in te brengen.
‘Toen Fransje gisteren middag naar boven wou sluipen heb ik hem gezegd, dat er een groot, leelijk monster op 't portaal lag.’
‘Van morgen zat hij zijn zusje te vertellen dat hun moeder in den hemel was, want dat ze hem gezeid had, dat ze daar naar toeging. Ik heb hem streng verboden haar zulke gekheden in 't hoofd te halen. Hoe eer ze van al die herinneringen af zijn, hoe gelukkiger voor de kinderen zelve. We kunnen immers met de dooden niet huizen en ze krijgen hunne moeder toch niet terug.’
't Verpletterende van de beide laatste waarheden, die in de mindere standen als leenspreuken gelden, was boven bedenking verheven.
‘Ik weet aan mij zelf, hoe goed 't is, als men kinderen niet te week opvoedt’ (Jufvrouw Rol vond 't bewaren van de herinneringen aan eene gestorven moeder week). ‘Mijne grootmoeder door wie ik groot gebracht ben, was eene vrouw van den ouden stempel en ik houd mij maar aan 't geen ik van haar geleerd heb. Daar heb ik mij altijd goed bij bevonden. De menschen maken de kinderen tegenwoordig zóó, dat ze later nergens tegen kunnen. Met mooie praatjes denken ze 't te winnen, maar ik voor mij verkies, als het moet, liever de stok dan al die lievigheden. Frans! zei ik nog voor een paar dagen, als je niet goedschiks wilt, dan zal je kwaadschiks moeten willen. Zoolang je een gehoorzame, gezeggelijke jongen bent zal je geen

{==96==} {>>pagina-aanduiding<<}

kwaad woord hooren, maar als je stout bent zal Fransje merken met wie hij te doen heeft.’
‘En heeft hij daarnaar geluisterd?’ vroeg Jansen, die zich onmachtig gevoelde om de theorie op zich zelve te beoordeelen en daarom zijne opinie wilde richten naar 't effect.
‘Zoo als ik zei, heb ik met Frans nog veel moeite. Er zit een kwade, ongezeggelijke aard in. Maar ik weet, de mensch is van natuur boos, en dat moet er uit met buigen of barsten.’
Daar dit voor zijn kleine vriendje niet veel goeds beloofde, zei Jansen, dat jufvrouw Rol misschien meer met zachtheid dan met geweld zou gedaan krijgen. Tot zijn schrik bemerkte hij dat dit olie in 't vuur was.
‘Met zachtheid?’ vroeg de edele vrouw. ‘Met zachtheid? Wat wil u met zachtheid doen, wanneer geen dreigen of straffen iets helpt?’.... Ja, daarover had Jansen nooit gedacht.
‘De zachtheid is goed als de strengheid geholpen heeft,’ vervolgde jufvrouw Rol triomfantelijk. ‘Ik geloof dat er op die manier niet veel van uwe kinderen terecht zou komen, als u met zachtheid beginnen woudt. Mijn leer is eerst de wet en dan de genade, zooals mijn grootmoeder altijd zei. Dat heeft God de Heer ook zoo gedaan.’
Daar Jansen een slecht theoloog was, en niet ontkennen kon dat 't Oude Testament vroeger was gekomen dan 't Nieuwe, kon hij hiertegen niet veel inleggen. Hem kwamen wel eene menigte bedenkingen voor den geest, maar men raakt zijn Catechismus al licht wat kwijt, wanneer men elken dag een uur of tien op een kantoor zit.
Jufvrouw Rol, die dit bemerkte en graag hare theoriën uiteen zette, ging dus voort en stalde haar geheele magazijn van paedagogiek voor den gast uit.
't Werd Jansen bij die gelegenheid maar al te duidelijk, dat hij zelf schromelijk lichtvaardig met de opvoeding zijner eigen kinderen had omgesprongen, want over al de

{==97==} {>>pagina-aanduiding<<}

hulpmiddelen der opvoeding, die eene zoo eenvoudige burgervrouw als jufvrouw Rol bij honderden voorhanden had, had hij, Jansen (de man moest 't zich zelven met schaamte bekennen) nooit gedacht zelfs.
Die hulpmiddelen, waarvan de jufvrouw zich blijkbaar veel beloofde, waren vooreerst, zoo als gij zult bemerkt hebben, aan het gebied der verschrikkingen ontleend. 't Vreeselijkste was jufvrouw Rol niet te vreeselijk. Zij scheen van oordeel, dat men een kind niet genoeg bang kan maken. Waar maar een hoek of een gat in huis was, werd een spook, een bietebauw of dergelijk monster ingestopt. Zoowel de hemel als de hel moest zijn contingent leveren. Geen vergrijp zoo nietig of 't werd in verband gebracht met de booze geesten in de lucht.
Als Frans of Marietje niet zoodra ze in bed gelegd waren sliepen, werd een duivel of zwarte man opgeroepen om hen mee te nemen, zoodat de kinderen angstig onder de dekens kropen en in hunne verbeelding twee vurige oogen meenden te zien, die ook in hunne droomen op hen gevestigd bleven. Zelfs de liefelijke figuur van den Hemelschen Vader, die andere kinderen aantrekt als de type van al wat vriendelijk, welwillend en toegevend is, werd onder de handen van jufvrouw Rol tot een bullebak, voor wien de kleinen rilden en beefden. Overeenkomstig de theologische begrippen, waarmee zij zelve zich dagelijks voedde, werd deze beschermer en behoeder van de kinderwereld een soort van ouderwetsche schoolmonarch, die met plak en rotting rondging en niet recht tevreden was als hij niet nu en dan een paar van de kleinen op de vingers kon tikken of over de knie leggen. 't Had allen schijn dat jufvrouw Rol, als ze zich een gesneden beeld Gods had moeten maken, een dergelijk zou hebben gebeiteld.
Behalve de vrees vereerde deze opvoedkundige verder de diplomatiek van het ‘verdeel en heersch’. Zonder 't te weten volgde zij in dat opzicht de breede heerbaan

{==98==} {>>pagina-aanduiding<<}

indertijd met zooveel vrucht door de Romeinen betreden, toen deze de volken van Germanje en Gallië aan zich onderwierpen en later op hun voetspoor bewandeld door alle koningen en ministers wien 't onverschillig is of zij bemind worden, als ze maar zeker zijn dat geen boer of burger zich roeren durft. Wanneer jufvrouw Rol Fransje op 't een of ander betrappen wou, gebruikte ze Marietje om hem te bespieden, en als zij door de hulp van dit argelooze kind iets ontdekt had, dat haar aanleiding gaf tot eene boetpredikatie of eene strafoefening, dan poogde ze door belooning en lof zich van haar te verzekeren voor een volgende keer. Dat zij door die verraderlijke tactiek de harten der kinderen van elkaar vervreemdde en wantrouwen zaaide tusschen de kleinen kwam niet in aanmerking. 't Eerste artikel of lagemeen beginsel van dit hoofdstuk der paedagogiek was de misdaad te ontdekken, waar ze aanwezig was of ook maar kans bestond dat ze het daglicht zou aanschouwen.... en die misdaad in feit of in beginsel te straffen. Straffen was 't eerste en 't laatste van alle goede dingen en om te kunnen straffen moest er een vergrijp voorhanden zijn of.... gefabriceerd vorden.
't Eerste artikel of algemeen beginsel van dit hoofdstuk der paedagogiek was de misdaad te ontdekken, waar ze aanwezig was of ook maar kans bestond dat ze het daglicht zou aanschouwen.... en die misdaad in feit of in beginsel te straffen. Straffen was 't eerste en 't laatste van alle goede dingen en om te kunnen straffen moest er een vergrijp voorhanden zijn of.... gefabriceerd worden. 't Ergste vergrijp van alle vergrijpen was wanneer de kinderen niet volmondig verklaarden veel van de jufvromv, die zoo goed als hun tweede moeder was, te houden. Na elke weldaad, werd hun die vraag voorgelegd..... en wee hun als zij aarzelden of ook maar schenen te aarzelen de verklaring af te leggen, die verlangd werd. Door die vraag vooral werd Frans een stijfkop en Marietje eene kleine huicbelares.
't Kan niemand verwonderen dat Jansen, ofschoon hij zelf kinderen had, verbijsterd was tegenover een stelsel, waaraan uit 't oogpunt van volledigheid niets ontbrak.
Of 't hem beviel? Neen - dat zou hij niet durven zeggen.
Of hij 't er meê eens was? Ook niet bepaald, maar 't sloot toch zoo mooi in mekaar. Er was geen enkele

{==99==} {>>pagina-aanduiding<<}

post pro memorie uitgetrokken en zijn vaderlijke arbeid.... wat was deze anders geweest dan eene reeks van memorieposten? Hij had niet eenmaal 't schema van eene begrooting in zijn hoofd gehad.
Jansen, ofschoon niet voldaan, zag zich dus genoodzaakt in de methode van jufvrouw Rol te berusten. Menschen, die bij zekere dingen in de wereld alles op hun hart en gevoel laten aankomen, staan machteloos tegenover den eersten stoffel den besten, die er eene methode opnahoudt.
En evenwel werkte Jansen, zonder er zich van bewust te zijn, de goede bedoelingen van jufvrouw Rol meer dan iemand tegen. Zonder 't te willen was hij een van de hoofdoorzaken, dat de vruchten van deze methode niet zoo spoedig rijp werden, als men met het oog op de aangegeven beginselen zou hebben mogen verwachten.
Niet dat Jansen de straffen door de jufvrouw opgelegd in tegenwoordigheid van de kinderen veroordeelde of ook maar de minste poging deed, ze te doen verminderen of verzachten - maar hij sloot zich niet genoeg bij hare methode aan.
Als hij bijvoorbeeld Zondagmiddags de kinderen eens meê uit wandelen nam of, wanneer de jufvrouw naar de oefening was, met de kleinen zat te spelen terwijl baas Rol op de stoep zijn pijp rookte of welbehagelijk tegenover hem knikkebolde, en Frans vroeg naar zijn lieve moeder of naar de plaats wraar ze nu was, dan praatte Jansen met den jongen mêe en voegde er nog een heele boel aan toe, waaruit blijken moest hoe goed en beminnelijk de gestorvene geweest was en welk een belang zij er in stelde, dat hare kinderen braaf werden en altijd met liefde aan haar mochten blijven denken. Men begrijpt gemakkelijk, dat op die manier de methode van jufvrouw Rol totaal onvruchtbaar werd.
Zoo ging 't ook als Frans op zijne eigenaardige kinderlijke manier over de laatste dagen van zijn moeders leven keuvelde, als 't kind vertelde hoe zij hem aan haar hart

{==100==} {>>pagina-aanduiding<<}

had gedrukt en met zijn hoofdje op hare borst was ingeslapen, zoodat hij niet zou hebben durven opstaan, als de jufvrouw hem niet had weggehaald. In plaats van dan den knaap 't zwijgen opteleggen en met de volle hand over die beelden en omtrekken heen te strijken, moedigde Jansen den jongen aan en luisterde met blijkbaar welgevallen. Lieve deugd! op die manier baatte 't de jufvrouw niet veel, of ze al haar best deed om de kinderen met hun lot te verzoenen, uitgaande van de beminnelijke waarheid, dat men ‘met de dooden niet huizen kan’.
In vele opzichten was Jansen bovendien eerlijk gezegd niet veel wijzer dan de kinderen zelve. Hij kon net zóó over den hemel praten als zij. Als hij de kleinen vermaande om 's avonds maar heel gerust te gaan slapen en niet bang te wezen voor kwaad dat hun kon overkomen, dan stelde hij 't voor, alsof een leger van engelen voor de bedstee zou staan, alsof hun eigen moeder onder die wachthebbende schaar zou gevonden worden. Dat bedierf dan weer voor acht dagen 't leerstuk van de bietebauwen en de booze geesten in de lucht.
Menschen als Jansen zijn bij de opvoeding ten eenenmale onbruikbaar en ongeschikt. Al zijn er kortzichtigen die hun hart prijzen en beweren dat zij meer menschelijkheid en menschlievendheid in hun pink hebben dan alle theoristen te zamen in hun hoofd, zij, die dat beweren, toonen niet te begrijpen, dat opvoeden geen zaak van 't hart maar van methode en systeem is. Hoe zou op die ondoordachte voorstellingen van Jansen, ontleend aan instinctmatige indrukken van een kind, ooit iets kunnen groeien, dat eenigszins op een godgeleerd of wijsgeerig stelsel gelijken zou. Onder de methode van jufvrouw Rol lag, 't mocht dan onbewust wezen, tenminste een basis, waaraan de helft der middeleeuwen besteed is, die door Synodes en Concilies van alle kanten is bekeken en vastgetrapt, waarop kerken zijn gemetseld, leerstoelen

{==101==} {>>pagina-aanduiding<<}

gespijkerd, ja, zelfs brandstapels opgestapeld, en ge weet zulk soort van dingen hebben wij op 't oog, als we van ‘de beproefde erfenis der vaderen,’ of ‘'t erfdeel onzer kinderen’ praten.
Jufvrouw Rol vermoedde van deze geheime tegenwerking waaronder hare metbode leed, niets, voordat 't te laat was om den verderfelijken invloed van Jansen te neutraliseeren. Dat ze toen nog aan 't werk toog, het heerleger var booze geesten versterkte en de verschrikkingen verdubbelde, maakte de zaak eer erger dan beter. Frans wist nu bij wien hij zijn hart kon uitstorten en de jufwouw was niet mans genoeg om Jansen, die 't kostgeld uitbetaalde, rechtstreeks aan te pakken. De eemge, op wien haar misnoegen loodrecht neerviel, was haar man. Waarom was hij een ezel, die van al wat in hare afwezigheid gebeurde nooit iets merkte, die zich liet bedotten terwijl hij er bij zat, die net zooveel begrip had van de dingen als een stuk hout of als de groote pul, die daar onder den schoorsteen stond?!....



{==102==} {>>pagina-aanduiding<<}

Achtste hoofdstuk.

Eenige neuswijzigheden van een litterator en nog wat.

't Was een smoorheete Zondag geweest. Geen van de drie-honderd-duizend Amsterdammers, die door de plantage geslenterd, in Artis op een stoel gehangen of half droomend naar zijn dobber tusschen de houtvlotten van de Weteringbarrière had staan turen, die niet herhaald de overdaad van zegen had verwenscht en een blik van verlangen geslagen in de richting van het koele bassin op den Westerdokdijk, dat helaas, niet zonder gevaar van braden en branden te genaken was.
In de stad zelve, het gedeelte dat de City van Amsterdam zou kunnen heeten, was 't letterlijk niet uit te houden, tenzij men van ouder tot ouder in die atmosfeer was groot gebracht en zelf een deel van de óngeurige massa geworden. Alle huizen lagen in een lauwe, ongezonde broeikast-hitte gedompeld, waarop de zon hare gloeiende stralen neerschoot, alsof zij zich wreken wilde over de weken en maanden, toen zij tevergeefs wanhopige pogingen gedaan had, om door den klassieken nevel van onze polderstad te breken. Aan den zonnekant vielen de menschen flauw, aan de schaduwzij van de gracht was 't kil en guur, terwijl over het water dat beide kanten scheidde een geheimzinnig waas lag, eene soort van politoer of bladbekleedsel, dat de gedachte aan schimmel en

{==103==} {>>pagina-aanduiding<<}

jizerroest bij u deed opkomen, en 's nachts droomen van menschen, die van een sluis voorover in de modder gevallen en na veertien dagen nog niet te herkennen geweest waren door hunne naaste betrekkingen.
Doch ook aan de fatsoenlijke en onfatsoenlijke martelingen der nijvere bevolking, die de geheele week naar dezen rustdag had uitgezien, kwam een einde. De achtermiddag bracht verandering en de avond zweefde nader in de gestalte eener zoetelijk glimlachende, die alle dampen en onreinheden verdreef door het golvend mischen van haar gazen kleed. Eene frissche oosterkoelte zong den Amsterdammers een berglied voor, neuriede vriendelijk langs de hooge stoepen van de rijken, drong met een gullen groet de groentekelders Irinnen of stoeide met het ijpeblad, dat door de hitte verschroeid in de gracht gevallen was en nu voortdreef op het rimpelende water.
Op Singel en Kloveniersburgwal werden de ramen hoog opgeschoven en haalden de bewoners, die de heeren en dames van de Keizergracht niet naar buiten hadden kunnen volgen, de ongewoon frissche en gezonde lucht met gretigheid naar binnen. 't Was of zij de bloemen van Velp en Zeist roken, of de zoete geur van boekweit en naaldhout ook tot hen doordrong.
Begeeft ge u op zoo'n zeldzamen zomeravond naar de minder aanzienlijke buurten der stad, dan wacht u een eigenaardig Hollandsch tafereel. De oudvaderlandsche binnenhuisjes zijn naar buiten gekeerd. Al de kracht en ge zelligheid van ons volksleven stroomt u te gemoet.
Op de lage bordessen van de Wittenburgerstraat, op de stoepen en keldertrappen van de uitloopers der Nieuwmarkt, langs de oevers van de Achterburgwallen, die half met verlangen, half met vrees uitzien naar den dag, waarop de gezondheidsleer hare stem nog luider verheffen zal in den gemeenteraad en zij zullen verdwijnen onder het ingeworpen duinzand, ingeperst binnen de afmetingen van overkluisde cloaken... overal, waar de kern der burgerij,

{==104==} {>>pagina-aanduiding<<}

de nijvere en welgezinde volksklasse zich gevestigd heeft, zult ge mannen in schitterende overhemden vinden naast rustige huismoeders met hagelwitte mutsen, omringd van een aantal spelende kinderen, de laatsten uitgedost met al de weelde van lint en strik, en bovenal aantrekkelijk door eene netheid en keurigheid, die uwe verbeeldingver wegvoert van de boorden van het Y, 't u begrijpelijk maakt dat eenmaal elke stad haar Idylle, ook Waterland en Amstelland zijn Epos uit Arkadië heeft gehad. Als gij een oog hebt voor het kunstrijke der groepeering, een hart voor de eenvoudige maar rijkbezielde werkelijkheid van het leven der kleine middelklasse, als gij, te midden van het stille en vredige, beweging weet op te merken en u gaarne voor een wijl uit het turbulente terugtrekt, om den indruk van het welverzekerde en duurzame te genieten - zal dit tafereel u onweerstaanbaar boeien.
Hier vindt ge den forscbgebouwden scheepstimmermansknecht naast den varensgast, die Zondag op Zondag weet te vullen met 't verhaal zijner tochten naar Oost en West, den onvermoeiden slepersbaas en den sjouwer van 't een of andere der nog bloeiende en gerespecteerde gilden, allen rustige mannen wien gij 't niet zoudt aanzeggen dat hunne vaderen de bijltjes gezwaaid hebben voor Oranje, of in vroeger eeuw met Tromp en de Ruyter jacht hebben gemaakt op heel ander wild dan de Zondagswet in hare bescherming heeft genomen. Deze mannen genieten den rustdag, omdat ze gisteravond met eenige welverdiende guldens huiswaarts gekeerd en ook zonder ‘strike’ verzekerd zijn van de volgende week. Zij praten niet over de landsbelangen. Sinds de prinsenvraag zijn ze vreemd geworden aan de politiek. Zij zoeken elkaâr niet te verbazen door theorieën over den arbeid of toehoorders om zich heen te verzamelen door hoogklinkende volzinnen over de rechten van het volk en de verdeeling van den rijkdom. 't Is onzeker en moeilijk te voor-
{==105==} {>>pagina-aanduiding<<}
spellen wat ze doen en zeggen zullen, als die vraagstukken eenmaal tot hen doordringen; 't is een niet te verachten quaestie, waartoe zij in staat zouden zijn als de maatschappij eens in botsing kwam met hun arm of hun hoofd... maar op dit oogenblik beroert geen der driften die u en mij vaak voortjagen hunne kalme gemoederen. De kerkdienst van heden morgen, 't afloopen van het jongste schip en de vorderingen van hun oudsten jongen..... ziedaar een paar onderwerpen voor deze rustige bevolking van onze vreedzame hoofdstad tegen den avond van een warmen Zomer-Zondag. Saevis tranquilli in undis.
Gelijk al zijne stadgenooten had Jakob West, toen 't avondkoeltje verleidend zijn geopend venster binnendrong, den aandrang niet kunnen weerstaan, maar de pen, die ondanks de warmte den geheelen dag rusteloos voortgesneld was over het gladde papier, neergelegd, om, zoo als hij 't uitdrukte, voor de ingetreden week een provisietje versche lucht te gaan opdoen.
Door de afmattende werking van de hitte versterkt in 't bekende voornemen om vaster uitzichten voor de toekomst te vinden, besloot hij Jansen te gaan opzoeken en met zijne eigenaardige voortvarendheid was hij, een paar minuten na dit besluit, reeds op weg naar diens huis.
Daar hij zelf in een van de minder aanzienlijke buurten van de stad woonde, een dier grachtjes waar pakhuizen en uitdragerswinkels den boventoon voeren, en Jansen 't ook al niet veel hooger gebracht had dan den achtsten of negenden stand, zoo als door den huurprijs werd aangegeven, moest West eene menigte van de geschetste groepjes voorbij. Tot zijn eer zij vermeld dat hij juist de man was om de poëzie van deze Hollandsche stillevens te genieten en menigmaal aan 't einde van een straat stilstond om met innig welgevallen op de woelende menigte op de stoepen en voor de opgeschoven vensters terug te zien.
Toen hij 't huis van Jansen bereikte vond hij dezen al-
{==106==} {>>pagina-aanduiding<<}
leen. Moeder de vrouw was met de kinderen naar den dijk, Jansens zuster, die bij hem inwoonde, bezocht op 't oogenblik eene vriendin op een hofje in de buurt en de meid had haar uitgaansdag. In die omstandigheden sprak 't, zooals Jansen zijn' vriend uitlegde, van zelf, dat hij op het huis paste. ‘'t Huis kon toch niet alleen blijven.’
Door dit laatste argument, dat in zijn oog zoo klemmend was als men maar kon verlangen, poogde Jansen zijne verlegenheid met het onverwachte bezoek van West te verbergen. Hij kon 't toch zich zelf niet ontveinzen, dat dit hem vrij ongelegen kwam. Moeder de vrouw had niet alleen de kinderen meegenomen, maar ook den sleutel van de huiskast en de provisiekast en Jansen was een veel te gul en gastvrij man om op een Zondagachtermiddag, na een brandend heeten dag, een bezoeker zoo als men 't uitdrukt, ‘op een droogje, te laten zitten.’
Of West een en ander bemerkte, of hij er tegen opzag om het warme huis binnen te gaan dan wel of hij opgekoeld en verkwikt door de wandeling een mooien Zondagavond niet wilde verknoeien met een gesprek, dat hem zooals wij weten toch al niet bijzonder aantrok en waarvan hij zich niet veel voorstelde - genoeg, hij bleef op de stoep staan en aarzelde aan de uitnoodiging van Jansen om binnen te komen gevolg te geven. Hij proponeerde eindelijk zelf of 't niet beter was bij dit verrukkelijke weer, nu de familie toch uit was, zich ook wat te verzetten. Hij zou zijn vriend Jansen dan eens in kennis brengen met een alleraardigste type van den Hollandschen burgerstand, een van de edelste en braafste menschen die hij ooit had ontmoet.
Op de herhaalde bedenking van Jansen, dat 't huis toch niet alleen "kon blijven, stelde West voor, den sleutel aan den buurman te geven, terwijl hij beloofde te zorgen dat de heer des huizes lang vóór zijne familie weer terug zou zijn. 't Was immers zonde en jammer dat een man als Jansen, die de geheele week ‘in 't touw’ was, niets zou

{==107==} {>>pagina-aanduiding<<}

genieten van den heerlijken avond, die alle Amsterdammers met lof en dank vervulde.
West praatte zoo goed en de verleiding was zoo groot, dat Jansen toegaf (eene gebeurtenis waarover hij den volgenden morgen zelf ten hoogste verbaasd was) en zijn hoed ging halen. 't Meest van alles werkte tot dit besluit ongetwijfeld mee zijne verlegenheid om West behoorlijk te ontvangen. De buurman, die plechtig verzekerde dat hij den geheelen avond niet uitging en nauwgezet op 't huis zou letten, kreeg den sleutel en de beide vrienden stapten naar de woning van Simon. Onderweg vertelde West zijne ontmoeting op het pothuis en 't geen de blijmoedige kruier hem van zijne omstandigheden had medegedeeld, waardoor 't hart van onzen boekhouder geheel en al gewonnen werd.
Over zijn eigen omstandigheden, 't oogmerk waarmee hij wras uitgegaan om Jansen te bezoeken, sprak West geen enkel woord. De lucht was zoo helder, 't koeltje zoo frisch, 't leven zag er zoo opwekkend en prettig uit.... dat de litterator in zijn gansche gemoed geen greintje zwartgalligheid wist op te duiken.... en zonder zwartgalligheid kon hij immers niet tot klagen komen? Hij zou eens een regenachtigen dag afwachten. Met zulk mooi, verfrisschend weer als dit, was de gedachte aan een pensioen, eene vaste betrekking en dergelijke begeerlijkheden hem te drukkend en benauwd.
Onze vriend Simon de kruier of Samuel Eggink, volgens de registers van den Burgerlijken stand, woonde, zooals men weet, in de Jonkerstraat en zat op den bedoelden Zondag als al zijne buren, in zijn hemdsmouwen op de stoep. Hij blies vergenoegd dikke rookwolken uit zijn langen goudenaar en stoeide bij wijlen met een twintigtal jongens en meisjes, die langs de leuning opldommen of zich naar beneden lieten glijden, alles onder aanvoering van Frits. Tengevolge van de warmte was Frits dezen middag thuis gebleven, maar haalde nu zijne schade

{==108==} {>>pagina-aanduiding<<}

aan beweging en luidruchtigheid ruimschoots weêr in.
Vader Eggink was zonder overdrijving de vriend en vertrouwde van de geheele Jonkerstraat. Niet alleen was hij de eenige, die zoo'n mooi huisje bewoonde, voorzien van een bordes, dat nog getuigde van de dagen toen de straat haar naam ontving en dien waardig was, maar 't feit dat hij door zijn eigen welverdiend geld de eigenaar van dat huisje geworden was, de omstandigheid dat hij de oudste bewoner van de straat was en nog wist te vertellen, wat de grootvaders en grootmoeders van dit geslacht gedacht en gezegd hadden en bovenal zijn gelijkmatig gemoed en zijn vroolijk gezicht, waren de bronnen van een gezag en invloed, die door niemand betwist werden en deugdelijker gewaarborgd waren dan die van menig gekroond hoofd.
Als baas Eggink zei dat dit of dat niet in zijn catechismus stond, werd 't uit alle geloofsbelijdenissen van de Jonkerstraat geschrapt. Als Eggink de wenkbrauwen fronste over een feit, 't welk de bewondering van alle aankomende jongens had opgewekt, durfde niemand er langer over te spreken of 't ordentelijk en betamelijk noemen. 't Was vaak voldoende dat deze souverein het een of ander met stilzwijgen aanhoorde, om den aanbrenger tot nadenken te nopen en de meer verstandigen te doen fluisteren, dat de zaak zeker niet in allen deele zuiver was.
Tot lof van Simon zij gezegd, dat geen koning of keizer een meer bescheiden gebruik van zijne oppermacht kan maken. Zijne welwillendheid was voor allen even groot en vrij van elken schijn van hooghartigheid. Indien hij nu en dan zijne stem verhief met de zekerheid gehoor te zullen vinden, was 't in het belang zijner onderzaten, ten bate van rust en orde. Na zoodanig vertoon van macht stak deze Cincinnatus zijn pijp op en blies in dikke rookwolken alle besmetting der ijdelheid van zich af.
Ook op dezen Zondagachtermiddag zat hij daar op de net geschilderde bank als een monarch, die geene andere

{==109==} {>>pagina-aanduiding<<}

eer begeert dan de trouwste burger van den staat te zijn, zag hij in zalige tevrendheid op de joelende kinderschaar aan zijne voeten neer of langs de bont gekleurde, woelige groepen, die huis aan huis met vroolijke scherts en dartelheid den koelen avond begroetten. Zoo vonden hem Jakob West en Jansen.
Reeds in de verte stak Simon van zijn troon de beiden handen en den goudenaar naar Jacob uit.’ Daar doe je wel aan meneer West!’ klonk 't luid.’ Een man een man, een woord een woord!... En ik zie je brengt nog een vrind mee. Nu des te beter.’... De jongens, die den toegang tot de stoep versperden, werden op zij geschoven, duchtig werden de handen geschud... de kennis met Jansen was in een ommezien gemaakt.
‘Altijd in 't midden van de jeugd?’ vroeg West met een blik op de kinderschaar, die de beide vreemdelingen stond aan te gapen. ‘Daar blijf je jong bij, vader Eggink! Heeft Frits weêr een nieuwe diligence-onderneming op touw gezet?’
‘Neen, neen, mijn waarde heer,’ was 't antwoord. ‘We hebben laatst een schrik voor die soort van ondernemingen gekregen. Niet waar, Frits?’
Frits lachte luidkeels bij deze herinnering aan de scène bij 't pothuis en zei dat grootvader bij die gelegenheid zeker een paar jongens had doodgeslagen, en Jakob West stemde met de grap in door mee te deelen, hoe hij zijn vriend Jansen tranen had doen lachen door 't verhaal van grootvaders woede en diens charge op de bende.
‘Nu Frits!’ zei Eggink ten laatste, ‘je kunt met je tegenwoordige bende ook wel opmarcheeren. Geef de heeren eerst een paar gemakkelijke stoelen uit 't zijkamertje, ieder een pijp, en haal uit 't wijnhuis om den hoek een kruik of drie goed schuimend bier. We zitten hier buiten’.... ging hij voort tot zijne beide bezoekers.... ‘als in Abrams schoot en kunnen net zoo goed praten als daar binnen. Ze zijn in de Jonkerstraat niet zoo

{==110==} {>>pagina-aanduiding<<}

nieuwsgierig als in de voorname buurten. Wat je hier vertelt komt nooit verder dan de Nieuwmarkt.’
West en Jansen hadden ondertusschen de stoelen, die Frits aandroeg, zoo goed als 't ging, op de stoep bijgeschoven en 't zich zoo gemakkelijk mogelijk gemaakt.
Al spoedig wist Simon dat Jansen niet alleen een vriend van West was, maar ook boekhouder op een der meest bekende en beroemde kantoren van Amsterdam. 't Zou moeielijk te bepalen zijn, welke van die beide qualiteiten hem 't meest voor zijn nieuwen bekende innam. Een Amsterdamsche kruier zij zoo eenvoudig en ongekunsteld als ge wilt, zijn hart zwelt bij namen die een onberekenbaar aantal sleepvrachten en commissies vertegenwoordigen. Ieder die aan een groot huis verbonden is, is in zijn oog een gewichtig man.
‘Ik zelf heb meneer Melder nooit bediend’ zei Simon, ‘u begrijpt elk onzer heeft zijne patroons en ik voor mij heb goddank altijd mijn handen vol gehad om die, welke mijn vader al had, bij te houden, maar de naam van Meneer Melder is een van de beste, die er in de stad te vinden zijn. Hoe jammer, dat ze naar ik wel eens gehoord heb waarschijnlijk met den patroon zal uitsterven. Hij heeft immers geene kinderen?’
‘Neen,’ antwoordde Jansen, ‘maar de firma kan daarom toch wel blijven bestaan, en ik hoop, dat dit bij ons 't geval zal wezen. Meneer' Melder heeft een zusterskind en 't is, dunkt me natuurlijk, dat die jongen zijn opvolger worden moet.’
Dat kwam Simon ook zoo voor en hij uitte daarom 't gevoelen dat dit voor Meneer Melder eene wezenlijke vertroosting moest zijn. Er was toch geen koopmam of de gedachte dat de firma zou moeten uitsterven was hem pijnlijk en doodend voor zijne ambitie.’ Ik heb zelfs wel eens gedacht,’ voegde de eerlijke man er bij, ‘dat de chefs onzer kantoren die voorliefde voor hun firma dikwijls wat heel ver dreven. Een mensch is maar een

{==111==} {>>pagina-aanduiding<<}

eindig, beperkt wezen en menigeen werkt van den ochtend tot den avond alleen met de gedachte om den naam van het handelshuis dat hij stichtte, onsterfelijk te maken. Ik heb mij wel eens laten vertellen, dat er misdaden gepleegd zijn, die geen ander doel hadden dan om een firma te behouden, en 't is mij dikwijls in de gedachte gekomen, dat zulk ijveren voor de toekomst de grenzen van onze roeping te buiten gaat. De heeren moeten mij niet kwalijk nemen, dat ik dat zoo zeg. Ik ben maar een eenvoudig man en beoordeel die dingen misschien geheel verkeerd, maar 't is mij wel eens zoo voorgekomen.’
Jakob West betuigde, dat hij 't niet alleen met Simon volkomen eens was, maar niet begrijpen kon dat een man, die zoo helder dacht, blijkbaar nog hechtte aan aanzienlijke firma's en, zoo als hij bij Simon meende op te merken, den meesten eerbied voor de oudste en best gevestigde koesterde. ‘Ik zou meenen,’ zeide hij, ‘dat 't begrip van firma op zich zelf in onzen tijd een onding is, dat die soort van titels onzer kantoren moesten uitsterven met den man, aan wien ze zijn ontleend. Wat is een “firma?” Indien hij, die aan 't hoofd van een solied, algemeen gerespecteerd huis staat, een schurk, een domoor of iets dergelijks is, is de “firma” niets anders dan eone misleiding van het publiek, een valsch uithangbord, waardoor menigeen wordt bedrogen en bestolen. Is daarentegen de reputatie van 't huis in overeenstemming met de waarde van den man die de firma voert, dan is zij als aanbeveling overbodig. Is zij overbodig, waarom haar dan niet afgeschaft?.... Wat zegt 't, dat een jongmensch, die nog niets heeft verricht en waarschijnlijk nooit iets verrichten zal, 't welk hem het vertrouwen zijner medeburgers waardig maakt, bij gelegenheid 't recht krijgt om “de firma te voeren” en zich onder hare schaduw neder te zetten? Zegt dit iets anders dan dat hij zonder inspanning en verdienste, verzekerd is van een krediet, waarvoor niets dan een naam aanwezig is,

{==112==} {>>pagina-aanduiding<<}

dat hij een vrijbrief heeft om zijn geheele leven op den goeden naam der “firma” te teren? Laat ieder koopman de stichter van zijn eigen firma zijn, opdat deze als maatstaf kan dienen voor het vertrouwen, dat ik den patroon moet verleenen. Ik voor mij zou liever te doen hebben met een jong en krachtig huis dat ik heb zien opbouwen en uitbreiden, dan met een wereldberoemd gebouw, waarvan de eeuwenoude gevel nog in al zijn luister en grootheid staat te prijken, maar de rest misschien sinds jaar en dag al is weggebroken of in mekaar gezakt.’
Jansen, die, zooals hij dikwijls zei, wel wist dat Job West wonderlijke, radicale idées had, maar hem dit om zijne onbekendheid met handel en handelszaken ten goede hield, schudde bij deze ketterijen ernstig het hoofd. Voor hem was ‘de firma’ een begrip van oneindig hooger waarde dan de patroon, hoe bekwaam en degelijk deze ook mocht wezen. Eigenlijk was in zijn oogen de patroon niet veel meer dan de eerste bediende van de firma, de opperpriester in den tempel, waarin deze werd vereerd en aangebeden. De patroon was sterfelijk. De firma was onsterfelijk. Den patroon kon hij haten, minachten, verfoeien zelfs, aan de firma had hij zijn eed gedaan; zij was 't vaandel dat hij volgde en waarvoor hij sterven wou. De redeneering van West klonk hem als profanie en dolzinnigheid in de ooren. 't Kwam niet in hem op, dat deze kruistocht tegen de firma's iets meer kon wezen, dan een spel van het vernuft, waaraan hij wist dat zijn vriend in 't gesprek gaarne toegaf.
Simon was niet zoo vast in zijne vereering als Jansen en dus eer geneigd om West gelijk te geven. Zijne eigene beschouwingen moesten hem eigenlijk tot dezelfde gevolgtrekkingen leiden. 't Geen hij zoo even gezegd had was van 't standpunt van Jansen immers ook al ketterij?
‘Ik verbeeld mij,’ ging West voort, ‘dat 't voor onze jonge handelsmannen die nu hunne opleiding maar al te vaak in koffiehuis en.... erger.... zoeken, eene ware wel-
{==113==} {>>pagina-aanduiding<<}
daad zou wezen, als de erfelijkheid der firma's werd opgeheven. Wanneer zoo'n heertje op zijn achttiende jaar, na behoorlijk de school te hebben afgeloopen, met een redelijk sommetje en een aanbevelingsbrief op de “Batavier” gezet werd, om in Londen of New-York te leeren, dat geldverdienen ook een wetenschap en ook eene inspanning is.... dat hij na een jaar of vijf vrij wat meer waard zou wezen. Als hem reeds vroeg geleerd werd, dat hij zelf voor eene firma moet zorgen, zou hij waarschijnlijk wel wat meer trachten te weten dan nu 't geval is, want wat leert zoo'n jongen in den regel? “Och” zegt men “hij moet maar in den handel” en ontslaat hem daarmee van 't grootste gedeelte van de wiskunde, de gronden van de moderne talen en de diepere opvatting van de geschiedenis. Hij behoeft de dingen niet zoo grondig te kennen. Als hij maar voor 't dagelijksche gebruik genoeg heeft, is 't voldoende.’ Wat hij eigenlijk noodig heeft, meent men, leert hij op de school toch niet. Zijne speciale opleiding begint pas met de routine van 't kantoor.
Nu vraag ik u, wat een beschaafd mensch aan oppervlakkige kennis heeft; wat men degelijk beginnen kan met iemand die van den beginne af verknoeid is. Ik weet wel, men leert op de school niet licht vreemde talen spreken. Dat maakt de jonge handelaar zich door verkeer met het buitenland eigen en hij leert 't dan in ongeloofelijk korter tijd - maar zou dat voldoende wezen, als hij op 't kantoor iets meer te doen vond dan de bestaande en geijkte formulen in 't Engelsch of Hoogduitsch te vertalen, de rol van zijn grootvader voorttespelen met met eenige kleine wijzigingen ten gevolge van het toegenomen internationaal verkeer? Zie ik 't zoo verkeerd in, dat de eigenlijke handel der toekomst met zijn open oog voor de duizende en duizende hulpmiddelen, die vermeerderen met den dag, even als de handel, die door onze vaderen instinctmatig gedreven werd toen ze in Oost en West rondsnuffelden waar wat te winnen en te leeren

{==114==} {>>pagina-aanduiding<<}

was, dat die handel, welke niets gemeen heeft met 't voortwurmen onzer oude en jonge ‘firma's’, meer vereischt dan een beetje Fransch en Engelsen, 't welk men op dezelfde manier als onze matrozen en veekoopers heeft aangeleerd?
Zend de jongens 't zeegat uit, breek die oude vermolmde firma's voor hun neus af, laat hen met eigen oogen zien, dat er achter die namen, waarvoor vaak duizenden in rekening worden gebracht, niets zit dan de waan, het bijgeloof, de dwaasheid van anderen, dat de mooiste firma als een zeepbel uit elkaâr spat op 't moment waarop het gezond verstand ontwaakt en men navraag doet of er voor dit bijzonder soort van kredietpapier wel wezenlijke waarde aanwezig is..... en gij zult eens wat anders op de kantoren zien dan jongeheeren met fijne bakkebaarden en lorgnetten. De frissche luchtstroom van eigen krachtsinspanning, kennis en ondernemingszucht zal al die kaartenhuizen omver blazen, welke onze grootvaders eens zóó kunstig hebben opgebouwd, dat het tegenwoordig geslacht niets verdienstelijker meent te kunnen doen dan hunne modellen te volgen en ook firma's te stichten.... Wat zeg jij er van Jansen?’
Een glimlach gleed over het effen gelaat van den eerzamen boekhouder. ‘Wat zou ik er van zeggen?’ vroeg hij. ‘Ik weet, dat gij gewoon zijt alles te overdrijven en dat er met iemand, die daarin zijn plezier vindt, niet veel te redeneeren valt. Gij weet, dat ik onzen vriend niet te hard veroordeel als ik dit zeg’, voegde hij er, tot Simon gericht, bij. ‘Indien ik er iets van zeggen moest, zou 't dit wezen, dat, naar het mij voorkomt, elke gevestigde firma een waarborg voor de maatschappij is en alleen ingeval zij in verkeerde handen valt een nadeel zal worden voor het algemeen. 't Is voor een vreemdeling, die op onze markt komt een groot voorrecht als hij reeds in den naam van een handelshuis een waarborg voor soliditeit heeft. Een huis waarmee zijn vader al zaken gedaan heeft, is voor hem 't aangewezen kantoor om zich

{==115==} {>>pagina-aanduiding<<}

te vervoegen en menigmaal 't gereede middel om betrouwbare informatiën te krijgen omtrent andere huizen. Ook weet ik bij ondervinding dat de vreemdeling daarop bijzonder let. Er zijn firma's die op die wijze, een onuitputtelijk krediet genieten over de geheele wereld.
‘Ik zou ook kunnen opmerken, dat 't voor een jongmensch, die in eene soliede, geaccrediteerde firma geplaatst wordt, eene aansporing kan zijn, om zich in te spannen en den naam, waaraan hij als 't ware verbonden werd, eer aan te doen. Mijn vriend West is een te goed historicus om niét bovendien te weten, hoe er, even als in de staatkunde, vorstelijke firma's in den handel geweest zijn en nog zijn, waarop men met hoogmoed wijst, waarvoor keizers en koningen zich hebben gebogen..... Ik denk hier niet aan de geldschieters maar aan den reëelen handel, zooals gij dat gewoon zijt te onderscheiden,’ voegde hij er met een glimlach direct aan 't adres van West bij. ‘Ik weet dat gij den geldhandel niet veel hooger acht dan het schacheren van de Joden, hoewel ik voor mij ook op dat punt zeer veel met u in opinie verschil. Maar ook de reëele handel, de handel in artikelen, de handel in den reinsten zin van 't woord, hoe eerbiedwaardig is zij niet, vertegenwoordigd door die groote kantoren, die onder den naam eener oude gevestigde firma hunne agenten links en rechts uitzenden! Gij letterkundigen hebt gewoonlijk geen oog voor den invloed ook op dit terrein door menig groot man nog jaren lang na zijn dood uitgeoefend’...
‘Dat is de vraag ook niet’ viel West hem in de rede. ‘Ik zal de laatste zijn, om dien invloed te miskennen, maar ik beweer dat 't kwaad hier 't goede verre overtroffen heeft. 't Is met uwe beroemde firma's als met de konings-geslachten en aristocratische familiën. In de geschiedenis vullen hunne daden belangrijke bladzijden, ik zal de laatste zijn om dat te ontkennen - maar onze tijd doet andere eischen en vordert andere krachten. Zie op Amerika,

{==116==} {>>pagina-aanduiding<<}

zie hoe daar door één man vaak kapitalen worden bijeengebracht binnen een half menschenleven, waarvoor uwe beroemde firma's eeuwen hebben noodig gehad en tel als gij kunt in ons land bij de honderden, die misschien op de been gehouden worden door het noblesse oblige... de duizenden en nog eens de duizenden voor wie de verleiding om te teren op 't werk van hunne voorgangers te sterk is geweest. Gaan niet de beste firma's na een paar geslachten kwijnen of te grond? Sleept niet menig huis jaar en dag een ziekelijk bestaan voort, enkel nog door 't gezag van zijn naam, om eensklaps te vallen en de hemel weet hoe velen meê te slepen in zijn val?... En,’ ging hij voort, terwijl hij zich nog meer rechtstreeks tot Jansen wendde en dezen met zijn groote doordringende oogen aankeek, ‘zeg mij oprecht en rond.. is de aanbidding der firma, van den glans van heiligheid die van haar afstraalt, niet de oorzaak dat een ontelbaar aantal geschikte, eerlijke, in den handel doorkneede mannen 't nooit verder brengen dan den derden hoogstens den tweeden rang? Is 't onmiddellijke gevolg van die valsche eeredienst niet, dat zij die aan 't hoofd moesten staan vaak hun geheele leven de gewillige slaven blijven van een man, die misschien niet op hunne plaats zou kunnen zitten?
‘Wat is, vergun mij 't u te vragen, wat is uw eigen toekomst, uw ideaal? Wat stelt gij u voor, als 't loon voor al uw zwoegen en slaven in 't belang van uw patroon? Is het niet, meetewerken aan het prestige van eene ‘firma?’ Zoudt gij u niet diep ongelukkig gevoelen als na den dood van uw patroon de lessenaars verkocht, de boeken in eene kist op een stoffigen zolder gestopt en 't zuurverdiende kapitaal werd omgezet in koetsen met vier paarden, buitenplaatsen, bibliotheken of de Hemel weet wat voor improductieve dingen? Als meneer Melder morgen tegen u zei: ‘Mijn beste Jansen! gij hebt mij zoo trouw gediend, dat ik mij verplicht acht de toekomst van uw nageslacht te verzekeren. Ik heb daarom in mijn testament de be-
{==117==} {>>pagina-aanduiding<<}
paling gemaakt, dat 't boekhouderschap van mijne “firma”, zoolang zij bestaat, erfelijk in uwe familie moet blijven.’.... zoudt gij dan niet meenen dat u een groote zegen te beurt viel en uwe jongens op 't hart drukken om in hun morgenen avondgebed toch vooral gedachtig te zijn aan hun vriendelijken weldoener? Welnu, door diezelfde weldaad, die de meest Christelijke uiting der ‘firma’ zou zijn, waren al uwe jongens gedoemd ten eeuwigen dage boekhouder te blijven en dood geknepen ware hun energie tot aan 't eind der wereld, mijn waarde vriend! Wat heeft die zelfopoffering, die aanbidding van de firma u dan gebaat?
Laat ons eerlijk zeggen, dat gij, die eenmaal de gelijke en ik beweer zedelijk de meerdere van uw patroon waart en nog zijt, die zeker meer verdienste jegens zijn kantoor en reputatie hebt dan hij, die wat 't geluk hem door de vensters toewierp door uw talent hebt verdubbeld en misschien vertiendubbeld. (wenk mij maar niet toe, ik weet wel dat gij zeggen wilt, dat ik weer schandelijk overdrijf), laat ons erkennen, dat gij u in die nederige positie alleen hebt kunnen voegen, omdat de glans en grootheid der ‘firma’ en de hoop op hare toekomst den norschen, onbeduidenden en hooghartigen patroon voor uwe verbeelding op den achtergrond drong. Gij dient, meent ge niet hem, maar de ‘firma’!
‘Ook nu weêr speelt die verwenschte gehechtheid aan de firma u een leelijke poets. Ge zijt de vertrouwde vrind van Holster geweest. Ik weet dat gij hem tot zijn dood toe hebt getroost in zijn ongeluk en menigmaal meer voor hem gedaan, dan ge zoudt willen dat ik hier aan de Jonkerstraat vertelde, en gij hebt die rol voortgespeeld totdat ook zijne weduwe 't hoofd neerlei. (Laat mij uitpraten Ik wil nu eens uit een zuiver litterarisch genoegen, de toestanden precies teekenen zooals ze zijn. Onze vriend Eggink mag 't bovendien wel hooren dat jij een brave kerel bent. Hij heeft even als ik schurken en schobbe-
{==118==} {>>pagina-aanduiding<<}
jakken genoeg in zijn leven ontmoet.) Welnu, uwe beide brave vrinden zijn dood. Wat doet ge nu? In plaats van den eenigen jongen, dien ze achterlaten, te helpen vormen tot een degelijk, zelfstandig man, die in de toekomst, wat er ook gebeure, zich zelven redden en voor zijn zusje zorgen kan, kijkt gij u al weêr blind op die vervloekte “firma” en droomt van niets dan dat 't neefje van uw patroon eenmaal zal mogen zitten op de plaats van zijn oom en een uwer eigen jongens op de uwe.... Ik vraag u in vollen, heiligen ernst, is dat niet de gekroonde kortzichtigheid en bekrompenheid... en komt dit alles niet voort uit uw fanatisme voor de firma en nog eens de firma? Is 't het kapitaal van meneer Melder, waarop gij voor uw protégé het oog hebt? Neen: ik geloof, dat gij 't rustig zoudt kunnen aanzien dat het kapitaal, voor zoo ver dit niet noodig is om de zaak te drijven, aan de overige familie, aan Godshuizen of aan wie dan ook werd uitgekeerd, als de firma en de kantoorkruk maar behouden bleven. Was 't niet oneindig beter voor den jongen Holster, als gij u kondet losrukken van uw droombeeld en zijne toekomst nuchter en kalm in 't oog vatten? Waarom is de naam van Holster, als die van eene nieuwe firma, niet even goed als die van Melder, voor welken gij in uwe ziel niet half zooveel eerbied hebt? Als er wat in den knaap zit, zal hij door kennis en volharding eenmaal doen wat zijn oom door 't blinde fortuin gedaan heeft en er u waarachtig geen verwijt van maken, dat zijn kantoor niet een halve eeuw ouder is. Gij gelooft toch wel met mij, dat de dagen der firma-vereering zijn geteld?’
Jakob West had met zooveel vuur gesproken, dat er voor Jansen geen gelegenheid was geweest om er een woord tusschen te krijgen. Als hij 't had kunnen doen, zou de eenvoudige man niet nagelaten hebben te protesteeren tegen den lof hem door zijn vriend toegezwaaid. Beurtelings bleek en rood had hij zitten luisteren en 't onder den welwillenden en belangstellenden blik van Simon

{==119==} {>>pagina-aanduiding<<}

vrij benauwd gehad. Hij begreep, nu Jakob zweeg, zijn patroon in bescherming te moeten nemen en zeide daarom:
‘Ik weet zeer goed, dat men meneer Melder over 't algemeen niet op zijne waarde schat. Iemand die voorspoedig geweest is, wordt licht voor dom en onnoozel aangezien. Men vergeet, dat er menigmaal meer bekwaamheid noodig is om zijn geld te bewaren en goed uit te zetten dan om 't te verzamelen.’
‘Wat ik ook beweerd heb,’ zei West, ‘toen ik straks zei, dat gij voor de firma meer gedaan hebt dan uw patroon, want dit laatste is juist uw werk geweest.’
Jansen ontkende dat. Hij meende, dat West bij deze veronderstelling, alleen door zijne verbeelding geleid werd en van ‘de zaken’ niet afwist, iets wat 't algemeene zwak van de heeren der letteren was. Hij riep daarom Simon tot getuige of 't niet waar was, dat de boekhouder nooit de man is, die de zaken drijft, dat de eer altijd met recht aan den patroon toekomt.
Dat was Simon wel met hem eens, maar hij hoorde de heeren graag disputeeren en wist er dus behendig een nieuwen twistappel tusschen te gooien. Terwijl hij welbehagelijk aan zijn pijp smakte, verklaarde hij door veel wat meneer West daar zoo gezegd had, getroffen te zijn. 't Was merkwaardig hoe de dingen veranderden van gedaante, als men ze eens van een anderen kant bekeek. Nooit had hij anders dan Jansen over de ‘firma's’ gedacht, maar hij moest erkennen er was veel waarheid in 't geen meneer West beweerde. Vooral dat woord over Amerika had hem bijzonder getroffen. 't Scheen daar dan toch heel anders te wezen dan in ons land. Was 't waar, wat hij wel eens had hooren zeggen, dat iemand die 't hier wat gortig gemaakt had, er daar ginds weer heelemaal boven op kon komen?
West, die de bedoeling van deze vraag begreep, gaf nu een overzicht van het eigenaardige van den Amerikaanschen handel, voor zoover hij dien kende uit de schetsen door

{==120==} {>>pagina-aanduiding<<}

schrijvers der nieuwe wereld in de laatste vijftig jaar geleverd en bracht Simon door 't een en ander in de hoogste verbazing. Hij schilderde met levendige kleuren, hoe menige arme jongen, die niets meêbracht dan een helder hoofd en een paar stevige armen, binnen weinige jaren niet alleen rijk was geworden, maar eene plaats onder de aanzienlijksten van den staat had ingenomen; hoe gemakkelijk in Amerika rijkdom en armoede zich afwisselen en welk een edel, vaderlandslievend gebruik in den regel van den rijkdom gemaakt wordt; hoe de fiere handelsgeest, die 't geld nooit anders dan als een middel tot algemeene volkswelvaart aanwendt, wonderen van energie en volharding doet; hoe alles wordt dienstbaar gemaakt aan die waarachtige beschaving, welke van 't onderwijs uitgaat en eindigt in de hoogere philanthropie, welke ook den armsten en ellendigsten 't uitzicht blijft openen, niet alleen op verzoening met de maatschappij, maar zelfs op mededinging met dezelfde Philanthropen, die hern uit 't stof opgeheven hebben.
Dat was in den geest van Simon en onverholen gaf hij te kennen dat zulk eene maatschappij hem wel lijken zou. Daarvoor zou hij des noods afstand kunnen doen van zijne gehechtheid aan de beroemde ‘firma's’ van Amsterdam, ‘eene erfenis van mijn vader en grootvader misschen,’ zei hij met een glimlach.
‘In elk geval,’ vervolgde West, want hij kreeg, nu Simon hem bijviel, wezenlijk, medelijden met Jansen; ‘in elk geval moet gij zorgen bij den jongen Holster twee pezen op uw boog te hebben. 't Is immers mogelijk dat meneer Melder al uwe schoone verwachtingen teleurstelt en den armen knaap aan zijn lot overlaat. Hebt ge mij niet verteld, dat 't kind voorloopig gebleven is bij de menschen, bij wie zijne moeder overleed? De brave man heeft dus al, (ge moet 't mij niet kwalijk nemen, dat ik rondweg mijne opinie zeg) met zijn geweten getransigeerd. Dat is immers eene heel gemakkelijke manier,

{==121==} {>>pagina-aanduiding<<}

om zich van zijne verplichtingen te kwijten! Elk ander zou die kinderen bij zich in huis genomen hebben en eene opvoeding gegeven, waardoor ze reeds dadelijk in den kring hunner naaste bloedverwanten waren opgenomen. Ik vrees dat dit begin niet veel goeds belooft voor 't vervolg.’
Jansen, die ook wel eens gedacht had, wat West op zijne eigenaardige ronde manier uitsprak, meesmuilde en zei dat 't in zijne oogen niet geoorloofd was de daden van anderen zóó te veroordeelen. Indien meneer Melder gemeend had de kinderen van zijne zuster voorloopig nog niet als de zijne te moeten aannemen, dan had zijn patroon daarvoor ongetwijfeld zeer gegronde redenen, die hij niet wegen mocht of wilde - maar hij had de doorslaande bewijzen, dat meneer Melder volkomen genegen was om voor de opvoeding der kinderen behoorlijk te zorgen. Hij, Jansen, had zoo goed als volmacht. Hij zou zelfs eerdaags omzien naar eene geschikte school voor den jongen en hij durfde wel verzekeren, dat 't schoolgeld daarbij geen bezwaar zou wezen.
Jansen zei dit alles met zekere aarzeling. Hij was niet zoo vast op de zaak, als hij 't wel wilde laten voorkomen en door 'tgeen West gezegd had meer aan 't wankelen gebracht dan hij wilde bekennen. Vooral de opmerkking dat hij zorgen moest twee pezen op zijn boog te hebben en de mogelijkheid van teleurstelling in 't belang van zijn kleinen beschermeling in het oog te houden, hadden hem sterk getroffen. Jakob West was evenwel een veel te gemoedelijk man om te laten merken, dat hij begreep wat er in Jansen omging. Ook gebeurde er iets, waardoor hunne aandacht voor goed van het onderwerp van hun gesprek werd afgetrokken.
Er ontstond een oploop aan den ingang van de Jonkerstraat en als echte Amsterdammers lieten Simon en West voor ‘een standje’ onmiddellijk alle vwijsgeerige en maatschappelijke vragen ter zijde, ‘om te gaan kijken.’ Simon was de eerste, die na een paar fiksche trekken aan zijne

{==122==} {>>pagina-aanduiding<<}

pijp gedaan te hebben, welke hem moesten waarborgen, dat hij haar straks nog aan zou vinden, de stoep afliep en zijne gasten voorstelde eens even hoogte të nemen ‘wat of daar weer gaande was.’ De bedenking van Jansen, dat hij niet graag bij zulk soort van dingen ‘betrokken’ werd, had de eer niet van door de beide anderen te worden opgemerkt. Simon en West waren reeds een paar huizen ver en onze boekhouder moest ondanks de schrikbeelden van politie, getuigen-verhoor en wat daarbij behoort, zijne vrienden wel volgen. Spoedig bleek, dat 't geen er gaande was hunne belangstelling meer verdiende dan zij vermoedden. Tusschen een heerleger van witte mutsen, moeders met zuigelingen en vaders met jongens op den rug heen worstelend, vonden zij in een Meine mimte in het midden, een soort van tournooiveld, dat met echt Amsterdamsch talent in een ommezien afgebakend was, Frits met een langen opgeschoten slungel aan 't vechten. Juist op 't moment dat zijn grootvader hem in 't oog kreeg, diende de knaap zijn tegenstander een van die klassieke muilperen toe, waarover de jongens op straat veertien dagen na 't feit nog met opgetogenheid praten, zoodat de slungel, die zeker een jaar of vijf ouder was, een paar voet achteruit rolde. Dit besliste over de houding van Simon, die toen hij zijn kleinzoon bemerkte, eerst geen ander plan had dan om ‘den deugniet’ bij den arm te pakken en duchtig door te halen.
‘Bravo! jongen!’ riep hij, alle andere voornemens latende varen. ‘Hou je goed. Gooi 'm van de beenen’....
‘Daar leit ie al!’ juichte Frits ten antwoord, want ook zonder dit bevel af te wachten, had hij begrepen zijn zegepraal te moeten voltooien door zijn vijand tusschen de beenen te schieten en tegen de regels van 't hooge kamprecht, maar geheel in overeenstemming met de usantiën van het straatduel, 't ondersteboven te gooien. Een algemeen hoera, toen de reus op den grond plofte, was 't bewijs dat de sympathie voor de Davidjes nog niet

{==123==} {>>pagina-aanduiding<<}

uitgestorven is. ‘Mooi gedaan’ schreeuwde Simon boven allen uit en keek de menigte rond als of hij vragen wou: ‘Wat zeg je van zoo'n jongen?’
Evenwel, nu de zege bevochten was, duurde 't niet lang of 't gevoel zijner waardigheid kwam weer boven. ‘Laat hem los, Frits!’ riep hij zijn kleinzoon toe, terwijl hij den arm over een paar der omstanders uitstrekte. ‘Laat 'm los en kom naar huis.... Wat duivel! is dat manier van doen, om op Zondag hier te liggen vechten.’
‘Ik sla 'm niet,’ antwoordde de jongen, terwijl hij met beide handen zijn vijand bij de keel hield - ‘'t Was om een hondje, dat de smeerlap verzuipen wou. Geef af!’ schreeuwde hij - ‘leelijke moordenaar! of ik wurg je.’
‘Ik zeg dat je 'm loslaat’ - herhaalde Simon nu nader dringend. ‘Hij zal je verder wel met vrede laten. Daar zal ik voor zorgen..... Wou jij een hond verzuipen?’ vervolgde hij tot den verslagene, terwijl hij dezenbij den kraag pakte, met één ruk op zijn beenen zette en nog eens even, onder den indruk van de zoo even geuite sympathie, door mekaar schudde. ‘Wou jij een hond verzuipen? Ze moesten jou eens in 't water stoppen, jou galgebrok! en je eens laten proeven hoe lekker dat smaakt..... Heb jij op Zondag niks beters te doen dan honden in de gracht te gooien en je moeder de schande aan te doen, dat je afgeranseld moet worden door een kleinen jongen. - Vort, naar huis toe, ‘schobbejak!’....
Daar deze vermaning vergezeld ging met een duw, die den schuldige tegen een paar toeschouwers deed aanrollen, zou er zonder de tusschenkomst van West en de dreigende houding van een paar bewoners van de Jonkerstraat, die zeer bereid bleken om voor hun souverein de handen uit te steken, op nieuw aanleiding tot een tweede standje geweest zijn.
‘En nu ga jij ook onmiddellijk naar huis, jou vechters-
{==124==} {>>pagina-aanduiding<<}
baas!’ vervolgde Simon tot zijn kleinzoon. ‘Geen oogenblik kan ik je uit mijn oogen laten. Overal bemoei jij je mee. Vooruit - naar huis - of ik zal je beenen maken.’
Ofschoon deze bedreiging weinig in harmonie was met het werkdadige deel door Simon aan het standje genomen, zou ze toch zeker 't gewenschte gevolg gehad hebben, als Frits ze had gehoord. Er was met grootvader, wanneer hij op dezen toon sprak, niet te gekken. Maar de knaap was zoo vervuld met het voorwerp van den pas gehouden strijd, dat hij maar even opkeek en geen enkele beweging maakte om te gehoorzamen.
De jongen had, zoodra zijn grootvader zich met de zaak bemoeide en de tegenpartij voor zijne rekening nam, al zijn aandacht en belangstelling aan het beestje gewijd, dat wel door hem gered was, maar, in de worsteling bijna verpletterd, aan zijne voeten lag te zieltogen. Hij was bij 't dier neergeknield en staarde wanhopig op den armen beschermeling, die ondanks zijn hulp nu toch misschien zou bezwijken. Zijne lippen waren samengeknepen en de kleine vuist gebald, terwijl twee dikke tranen hem langs de gloeiende wangen biggelden.
,t Was voor Simon genoeg dat te zien, om op eenmaal al zijn toorn te voelen ontwapenen. Alsof hij zelf nog een jongen was, ging zijn hart open voor zooveel edele smart en straalde de innigste verrukking uit zijne oogen. ‘Hier Frits!.... hier heb je mijn zakdoek,..... vouw 'm in vieren.... maar voorzichtig, leg het arme beest er zachtjes op, we zullen 't meê in huis nemen en wel weer beter maken. Stil, mijne jongen! je hebt je koninklijk gehouden, hoor!.... De smeerlap had nog meer moeten hebben..... Zoo'n lummel!.... Maar wacht, we zullen hem wel uitvinden.... Nu maar voorzichtig..... Houd hem maar in je arm.... Zie zoo, mijn arm beestje! Wij zullen je wel weêr opknappen.... Die moordenaar heeft ten minste zijn portie gehad.... Jongens! Frits, wat gaf je dien lafbek daar een ongemakkelijken veeg.... Die kwam aan, hoor!’

{==125==} {>>pagina-aanduiding<<}

Deze lofspraken, die weinig geschikt waren om Frits voor 't vervolg vredelievender te stemmen, wekten in de hoogste mate de sympathie der omstanders. De korte weg van den ingang der straat tot zijn huis was voor Simon en zijn kleinzoon een ware triumftocht.
Evenwel, de jongen had er geen genot van. Al zijn zorg en angst was voor 't stervende beest, dat hij in zijne armen droeg.
‘Hij heeft 'm wel een half uur met een touw om zijn nek over de straat gesleept..... Hij had hem al half over de leuning van de brug, toen ik er bij kwam en hem aanvloog.... Hij ging aan den haal de laffert, maar ik heb 'm ingehaald.... Als 't beest dood gaat, zal ik 'm nog wel anders toetakelen.... zoo'n gemeene, valsche jongen... grootva! kijk! hij doet zen oogen open.... kijk! hij wil me likken, grootva!’....
De oude kruiër had ook een paar tranen in de oogen, toen hij zich over den jongen heenboog en hem de wangen streelde. ‘Waarachtig meneer West! hij heeft 't hart van zen moeder.... de oogen heeft ie van zijn vader,.... maar die kon, als 't er op aan kwam, ook geen onrecht zien.’....
Toen Frits met het geredde beest in huis gegaan was en de menigte voor de stoep zich weer verstrooid had, vatte West zijn vrind Eggink bij de hand en verklaarde, dat diens kleinzoon een ‘koninklijke jongen’ was. ‘Stuur hern morgen eens bij mij’, zei hij met warmte. ‘Als hij is wat ik vermoed, dan maken wij er een groot en zeker een goed en edel mensch van.’
‘Daarvoor loone u God!’ was 't antwoord. ‘Ik heb 't niet durven vragen, maar sinds ons laatste gesprek nacht en dag gedacht: als meneer West hem maar eens onder handen nemen wou! Ik weet van die dingen niet af, maar 't zou me erg ontschieten als er geen vlugge kop op zat.... en een hart I 't Is zoo als ik u zei. Hij is wild, erg wild en ondeugend, maar hij heeft 't hart van

{==126==} {>>pagina-aanduiding<<}

zijn moeder, of ik heet geen Eggink.... als hij de oogen van zijn vader maar niet had,’.... voegde hij er langzaam bij.
‘Nu, ge moet hem morgen maar eens bij mij sturen. Over de rest zullen we later wel praten,’ gaf West ten antwoord.
De vrienden namen hierop afscheid, nadat ze van den opgetogen knaap vernomen hadden, dat 't hondje weêr aan 't eten was, niets deed dan hem likken en zacht kwispelen met zijn staart.
‘'t Is zijn geluk’ zei Frits ‘ik had hem zijn hals omgedraaid, als 't arme beest gestorven was.’
West bracht Jansen thuis voordat hij zelf zijne kamer opzocht. Onderweg spraken ze druk over het tooneel dat zij zoo even verlaten hadden. Vooral West was uitbundig in zijne bewondering van grootvader en kleinzoon. ‘Een koninklijke jongen!’ herhaalde hij telkens. ‘Van zoo'n jongen kan een groot man groeien.... of.. een groote deugniet misschien!....’
‘We willen 't beste hopen’ zei Jansen. ‘'t Wordt evenwel tijd dat een ander er zich eens meê bemoeit. De grootvader zou den jongen heelemaal bederven.’



{==127==} {>>pagina-aanduiding<<}

Negende hoofdstuk.

Waarin gehandeld wordt over familiezaken.

Mevrouw Melder was eene Tekel van ‘haar zelve,’ en de Tekels waren de Melders een half menschenleven vooruit. In de dagen toen de tegenwoordige millionair er nog niet aan dacht om twee nieuwe hoeden in 't jaar te koopen, had reeds een Tekel in zijn eigen koets gereden. Die omstandigheid gaf aan dit geheele geslacht vooral in de oogen van meneer Melder een onberekenbaar voordeel. Ofschoon hun verdere schreden op den weg naar de fortuin en de grootheid niet geëvenredigd waren gebleven aan het glansrijke begin, kon Melder toch niet nalaten zekeren jaloerschen eerbied te gevoelen, als hij met eene van zijne vrouws bloedverwanten in aanraking kwam. Al waren al de Tekels samen tegenwoordig geen honderdduizend gulden waard, gevoelde Melder maar al te goed dat 't kleine eindje genealogie, dat ze op hem vooruit hadden, met geen goud was in te koopen.
Bovendien hadden de Tekels een air van fatsoenlijkheid en voornaamheid, dat dikwijls nog meer waard is dan de fatsoenlijkheid en de voornaamheid zelve. Alle Tekels zonder onderscheid, mannen, vrouwen en kinderen, toonden altijd en overal eene bijzondere geschiktheid om zich op hun gemak te zetten, te zorgen dat zij werden opgemerkt en voor meer aangezien dan ze waard waren. 't Was in

{==128==} {>>pagina-aanduiding<<}

dat opzicht of ze allen te zamen op dezelfde school waren geweest en een monsteiwerbond hadden gesloten om niet alleen zich zelven, maar alle ledezz der familie zonder eenig onderscheid er ‘boven op’ te helpen. Zoodra een klein Tekeltje geboren was, scheen 't uit instinct en zonder eenige uiterlijke vertooning tot dat verbond toe te treden.
Waar ge een lid van de familie ook ontmoeten mocht, ge herkendet hem aanstonds. Op de stoomboot was 't altijd een Tekel, die 't eerst over de plank stapte en op den luidsten toon om den hofmeester riep. Hoe lang de reis ook duurde, werd diezelfde passagier steeds 't eerst van allen bediend. Als 't druk was aan het station, kondet ge zeker zijn drie of vier Jeden van dit geslacht vooruit te zien dringen en de besten plaatsen in de coupé's bezetten, terwijl iedereen zich haastte ruimte voor hen te maken. Op de badplaatsen wandelde zonder quaestie een Tekel met een Russischen graaf of gravin, als er Russische graven of gravinnen op die badplaats warezz. Aan de table d'hôte was 't zeker dat de gast, die door zijn vrijmoedigen aangenamen toon allen verplichtte en de aandacht van 't geheele gezelschap tot zich trok, een Tekel was, en in de residentie van menigen kleinen Duitschen vorst werd, toen die autoriteiten nog bestonden, soms acht dagen lang over een van de Tekels gepraat... 't Kwam bij niemand ooit op, dat vreemd en onverdiend te vinden. Alle leden van deze familie hadden een zeker iets, waaraan men geen naam kon geven. Toen de bovenbedoelde stamvader der dynastie in bovengemelde koets gestapt was, was tegelijkertijd 't laatste atoomtje burgerlijkheid van hem afgewaaid en stond 't vast, dat niemand, die hem of een lid der familie in 't vervolg ontmoette, zou durven spreken, zinspelen of zelfs denken aan den eerzamen schoenmaker, met wiens vaderlijken spanriem deze groote heer was grootgebracht. De Tekels begonnen hun geslachtlijst met den man, die toen in zijn koets stapte en zij hadden met allen die vóór dezen stamvader geleefd en gezwoegd

{==129==} {>>pagina-aanduiding<<}

hadden, net zoo veel gemeen als met de praeadamieten of de wilde stammen, die voor eeuwen jacht maakten op den holenbeer en den megalosaurus.
't Eenige wat de Tekels ontbrak om zóó te schitteren als zij wel wenschten en waard waren, was geld. Meneer Melder had, zooals wij zeiden, 't bij het rechte end als hij berekende dat zijne zwagers en aangetrouwde neven allen te zamen geen honderdduizend gulden bezaten, en ofschoon dit de familie niet belette zomers naar eene badplaats te gaan en overal te verschijnen waar menseben van geld kwamen, maakte 't hun deftigheid en voornaamheid toch menigmaal pijnlijk. Wel was er geen enkele die niet steeds in 't onberispelijkste kostuum op de promenade verscheen, maar er waren verscheidene van deze allerfatsoenlijkste familie, die minder vleesch te éten kregen dan de kleermaker of naaister, die hunne mooie Meeren vervaardigd had, en in menige maag uit dit geslacht viel 't ijs op concert of bal rauw en onverkwikkelijk neêr. Ofschoon geen hunner daarbij ooit een gezicht vertrok, was dit toch ver van aangenaam.
't Kan om een en ander niemand verwonderen als ik meedeel dat zij op hunne eigenaardige, instinctmatige manier besloten hadden dat het geld van meneer Melder eenmaal aan hun geslacht moest komen; als ik verzeker dat dit bij kleine en groote, geboren en ongeboren Tekels net zoo vast stozid alsof 't in een familieraad, onder het oog van kantonrechter en notaris afgesproken en behoorlijk beschreven was, en dat 't aan Mevrouw Melder niet behoefde voorgehouden te worden hoe zij, als de aangewezen agent, onder de zedelijke verplichting lag om te zorgen, dat dit besluit ten nutte en tot genoegen van de famuie te zijner tijd behoorlijk mocht worden ten uitvoer gelegd.
Dat mevrouw Melder deze aangelegenheid reeds van haar huwelijksdag af onder het hart droeg, is duidelijk. Waartoe anders zou zij haar man tegen zijn zwager Holster hebben opgezet? Waarom zou zij de gewaande beleedigingen

{==130==} {>>pagina-aanduiding<<}

en miskenningen, waaraan meneer Melder van den kant zijner zuster had blootgestaan, zoo breed hebben uitgemeten? Met welk ander doei dan om het terrein harer operaties in 't belang der Tekels vrij te hebben, zou zij de weezen van Melder's zuster nu op een afstand houden? We zijn toch niet zóó slecht, dat wij onzen naasten benadeelen zullen als wij er zelve geen voordeel bij hebben!
Men begrijpt dus dat de Tekels alle reden hadden om met den stand van zaken tevreden te zijn. Al lag de rijkdom van het geslacht nog ver in 't verschiet, ze wisten genoeg van den invloed van mevrouw Melder, om even gerust te wezen als ware er een goudmijn van Peru in de registers van het kadaster op hun naam gezet. Zelfs waren er leden van de familie, die in het vooruitzicht meneer Melder's schatten te avond of morgen te zullen binnenloodsen, reeds voorlang een groote uitbreiding hadden gegeven aan hun krediet, ja, men kan veilig aannemen, dat er alleen op die kans verscheiden buitenlandsche reisjes gedaan waren en wederkeerige diners gegeven, waarbij niets contant betaald werd dan de fooi aan de meid. Deze familieleden hadden een blind vertrouwen op het alvermogen, van mevrouw Melder en zeiden dikwijls schertsend tegen elkaâr dat ze wilden, ‘dat alle dingen in zulke goede handen waren als hun familiebelang.’ Letterlijk deed die hoop hen leven.
Zoo gerust of liever zorgeloos als velen harer neven en nichten was mevrouw Melder zelve evenwel niet. Zij wist dat ze veel, om zoo te zeggen alles, vermocht. De eerbied, dien zij voor haar mans zelfstandigheid had, was niet groot genoeg om haar in andere gevallen tot bijzondere maatregelen aan te sporen, maar zij wist dat menigeen, die zich schijnbaar alle lasten laat opleggen en alle bevelen gereedelijk volgt, veelal één bepaald punt heeft, waarin zijn weerstandsvermogen zich samentrekt, en er was niet veel doorzicht noodig om te begrijpen dat

{==131==} {>>pagina-aanduiding<<}

zoo ergens dit punt bij meneer Melder in zijn geld moest gezocht worden. Ook begreep zij, dat haar invloed op haren echtgenoot in geen geval langer zou duren dan haar leven; dat 't hoogst waarschijnlijk was, dat haar man, die niet uit liefde en genegenheid hare nagedachtenis in eere zou houden, zich op zijne slavernij zou wreken als zij vóór hem sterven mocht. Zij begreep daarom dat 't zaak was, zoo spoedig mogelijk nieuwe banden tusschen meneer Melder en hare familie te knoopen en ze had daarvoor, terwijl de andere Tekels voortdroomden over de gouden toekomst, hare plannen en berekeningen reeds lang gereed gemaakt. Een van de Tekels moest aan het kantoor van meneer Melder verbonden worden en, langzamerhand naar boven gedrongen, de aangewezen opvolger der “firma” worden. Sinds lang had zij haren blik over de rij der aankomende veelbelovende Tekels laten dwalen, om den meest, geschikten uit te kiezen en eindelijk had zich hare keus bepaald. Ze wachtte nu nog slechts op de gelegenheid om haren gunsteling te voorschijn te brengen. Daar de Tekels nog al gelukkig in de wereld waren, kwam deze gelegenheid spoediger dan iemand verwachten kon.
In 't hokje achter meneer Melder's kantoor zaten, gelijk wij weten, vier bezoldigde automaten. Elken morgen om negen uur slopen zij achter elkaar het voorkantoortje, door en na een min of meer luid gebrom hun hokje binnen.
Precies op 'tzelfde oogenblik zetten zij zich op de hooge krukken, die twee aan twee aan weerszij van den lessenaar stonden en precies op 'tzelfde oogenblik staken zij hunne vier sleutels in de vier sleutelgaten, die den weg baanden tot de boeken, waarin ieder zich gedurende de eerstvolgende twaalf uren verdiepen zou. Met de gelijkmatigheid van een peleton oud-gedienden werden vervolgens de vier pennen in de hand genomen, gepresenteerd, geladen en aangelegd. Als meneer Melder een kwartier later zijn hoofd door de porte-brisée stak, eer hij zelf

{==132==} {>>pagina-aanduiding<<}

aan zijn lessenaar ging zitten, dan zag hij niets dan vier tamelijk gelijk en gelijkvormige kruinen, min of meer reeds leeg geplunderd door den tijd en de verveling; dan hoorde hij met den eigehaardigen wellust van iemand, die weet wat er in de zaken te doen valt, een onberispelijk quartet volgens 't onveranderlijke thema: Schrijf maar voort tot de laatste inkt verbruikt is en 't laatste vel wit papier volgekrabbeld. Meneer Melder was aan die muziek zoo gewend, dat hij zou gedacht hebben, dat de hemel ingevallen was als die vier pennen niet in bewegingwaren geweest.
En toch kwam er een dag waarop 't quartet verstoord, de liefelijke harmonie dezer automaten verbroken werd. De loopjongen had de boodschap aangenomen. Een van de klerken kon niet op 't kantoor komen, want ‘dat hij op sterven lag en de dokter hem al had opgegeven.’
Dat was eene brutale afwijking op een solied koopmanskantoor. De drie overgebleven automaten keken elkaar aan en konden niet bekomen van hun verbazing. Hun collega was nog den vorigen dag op den gewonen tijd present geweest, had zijn werk gedaan, zonder dat ze 't minst aan hem hadden bespeurd. Wel herinnerde een van hen zich, dat de pen zijn buurman een paar maal uit de hand gevallen was, en meende hij dat deze al sinds een half jaar wat veel moeite had gehad om met zijn sleutel het sleutelgat te vinden, maar hij had daarop verder geen acht gegeven. Toen ze gisteren tegen den avond de deur waren uitgegaan, was de automaat die nu op sterven lag, wel tegen de stoep aangevallen (de drie andere automaten verzekerden stellig dat zij dit gezien hadden), maar hij had op de vraag, of ze hem thuis wilden brengen, geantwoord dat hij in den laatsten tijd wel eens meer last van duizeligheid had gehad en toen waren zij elk zijn weg gegaan, na hem een goeden nacht gewenscht te hebben. Geen van allen had er een oogenblik aan gedacht dat de machine afgeloopen

{==133==} {>>pagina-aanduiding<<}

kon wezen, dat er een mankement aan de mechaniek kon zijn. De patroon had bij de boodschap van den loopjongen veel lust gehad om boos te worden. Zijn eerste indruk was die van onbetamelijkheid, maar hij vergenoegde zich met een knorrigen blik naar de leege plaats aan den lessenaar te werpen en ging daarna heen, overtuigd dat 't eene daad van lankmoedigheid was, dit verzuim van een zijner bedienden zoo barmhartig op te nemen.
's Middags kwam de boodschap dat de patiënt 't geheel en al had afgelegd, maar nu waren alle betrokkenen bij de zaak behoorlijk voorbereid, om de gewone teekens van medelijden en menschelijkheid te geven.
De drie collega's van den overledene spraken zeker wel een kwartier lang met half gesmoorde stem over zijne deugden. Hij had nooit een dag verzuimd. Hij was nooit een minuut te laat gekomen. Hij had zich nog nooit vergist in eene optelling. Hij was nog nimmer betrapt op eene afwijking van hetgeen men den kantoorstijl noemt, en hij was, alles bij mekaar genomen, alles geweest, wat men van een man, die aan zoo'n gewichtige en degelijke firma verbonden was, verwachten kon. Er werd derhalve besloten om hem gezamenlijk de laatste eer te bewijzen en meneer Jansen te verzoeken een kort woord te spreken bij het graf.
Op eenigszins andere wijze, maar in denzelfden geest werd over den gestorvene gesproken in 't voorkantoor. Meneer Melder zei, dat hij steeds bijzonder tevreden over hem geweest was en zich moeilijk kon voorstellen dat hij een even geschikt bediende in zijne plaats zou krijgen. De stilheid en bescheidenheid van den overledene maakten 't onderwerp van een bijzondere loffelijke vermelding uit, terwijl de overtuiging werd uitgesproken dat die deugden schaarsch werden in den handel en wel op prijs mochten gesteld worden. Toen Jansen de mededeeling deed dat de man eene hulpbehoevende weduwe naliet, die reeds hoogbejaard was, herinnerde meneer Melder zich ook nog

{==134==} {>>pagina-aanduiding<<}

dat hij regent van een hofje was en sprak als zijn gevoelen uit, dat de nagelaten betrekkingen van trouwe kantoorbedienden in de eerste plaats aanspraak hadden op die stichtingen der Christelijke liefde.
Met een en ander was deze zaak afgedaan en bleef er na een dag of drie niets over dan de leege plaats aan den lessenaar in het achterkantoortje en 't feit dat die plaats zou worden aangevuld.
Dit was 't geschikte oogenblik voor Mevrouw Melder om met haar protégé voor den dag te komen. Alle Tekels werden gewaarschuwd en van alle kanten werd storm gecommandeerd. Verbazingwekkend bleek de hoogte hunner tactiek. Over de geheele familie kwam onverwacht een geest van nederigheid en ootmoed, die meneer Melder ongemeen weldadig aandeed en de vader van het bedoelde jongemensch sprak in aller naam en geest aldus:
‘De plaats die men voor een lid der familie begeerde was wel eene zeer nederige plaats, maar 't was een kantoorkruk van de grootste en soliedste firma van Amsterdam....
Men wist wel dat meneer Melder nooit volontairs op zijn kantoor wilde nemen; maar men zou 't als een groote gunst beschouwen, wanneer hij ditmaal, in 't belang van een lid der familie, van zijn stelregel wilde afwijken... Men was wel overtuigd, dat het jongmensch, voor 't welk men deze gunst verzocht, nog in alle opzichten beneden het werk stond, dat hij op 't kantoor van meneer Melder zou moeten verrichten, maar men mocht niet verzuimen, om, als 't mogelijk was, hem zoo'n buitengewone gelegenheid om eene degelijke handelsman te worden, te verschallen........ Als hij in zulk eene omgeving, onder zulke leiding, gepaard met een weinigje toegevendheid, eenige jaren mocht doorbrengen, zou hij bij den minsten aanleg een sieraad der familie moeten worden...... Alle Tekels zonder onderscheid zouden zich ten duurste aan meneer Melder verplicht rekenen, als hij zijn jeugdigen neef onder de vleugelen zijner grootheid wilde nemen.

{==135==} {>>pagina-aanduiding<<}

't Zou eigen schuld zijn als 'de jongeman niet opgroeide tot een man zooals meneer Melder zelf was’......
Dit en meer nog dat ter zake dienen kon, werd verder door de Tekels met veel talent en geïmproviseerde harmonie te berde gebracht, waarbij mevrouw Melder voor de rolverdeelmg zorgde en aan den avond van elken dag de taak van 't Grieksche koor vervulde, door al het gehoorde te resumeeren en haren echtgenoot voor te zingen, tot hij in slaap gevallen was. Nooit was mevrouw Melder zoo zacht en vriendelijk geweest als in deze dagen van worsteling. Ze wist zeer goed dat, hoe onbeduidend de zaak schijnbaar ook was, 't hier een grooter zegepraal gold dan al de triumfen, die zij tot nog toe behaald had. In huiselijke zaken was zij onbeperkt alleenheerscheresse. Op dat terrein had meneer Melder geene ambitie - maar hier gold 't het kantoor, de zaken, ‘de firma’ en daar was dezelfde onderworpen en gedweeë echtgenoot even naijverig op zijn gezag als de Keizer aller Russen. Daar was hij even onverzettelijk als argwanend. Alleen de fijnste tactiek kon hem daar verschalken.
Gelukkig voor de zaak die zij voorstond, had Mevrouw Melder haren man van zijn eenig kwetsbare zijde aangepast. De stugheid, waarmee de rijke koopman zich tegen alles wat van zijne zoogenoemde stelregels afweek verzette, werd alleen door zijne ijdelheid opgewogen. Hij, die in meneer Melder's hart had kunnen lezen, zou daarvan wonderlijke dingen hebben kunnen vertellen.
Welnu, die ijdelheid was de bondgenoote waarop mevrouw Melder gerekend had en deze stelde haar niet teleur.
Toen zij begreep, dat de onderhandelingen ver genoeg gevorderd waren, om een beslissenden slag te slaan, werd er een wenk aan den vader van het jongemensch gegeven en door dezen een diner besteld, waarop alle geboren Tekels genoodigd waren, met en benevens allen, die door aanliuwelijking aan het geslacht en zijne belangen verbonden waren.

{==136==} {>>pagina-aanduiding<<}

't Was eene zeldzame gelegenheid om het geheele bondgenootschap bij elkaar te zien. 't Was vooral merkwaardig op te merken, hoe deze bekwame en volleerde acteurs en actrices, ook als ze onder mekaar waren, hunne rollen volhielden. Ofschoon ze eikaars kaarten door en door kenden, ieder volmaakt wist wat de andere in de hand had, zaten ze elkaar aan te kijken, alsof 't het meest echte en eerlijke spel van de wereld was. De eenige die, ofschoon er met veel gratie werd rondgedeeld, geen enkele goede kaart in handen kreeg, was meneer Melder; maar men zei hem bij 't opspelen toch zooveel aangenaams en maakte hem zooveel beleefde complimenten over zijn fijn spel, en schertste als men zijne slagen coupeerde, zoo gul en vroolijk,... dat de groote man, toen hij zijne fiches betaalde, een gevoel had alsof hij gewonnen had.
't Diner op zich zelf was meer dan prachtig. Men kon 't de tafel aanzien, dat zij niet alleen hoofdbrekens, maar hooggaande hartepijn had gekost. Er waren schotels met slapelooze nachten en andere met zware droomen, er stonden schalen vol listige berekeningen en nog weder schalen met lange ontberingen in 't verschiet; er prijkten fesanten, tusschen wier veeren men de armoede zag heenkijken en er bloeiden in 't midden en aan de beide einden kolossale vazen met bloemen, waaruit de vraag opsteeg, hoe, en indien ooit, wanneer dan, ze betaald zouden worden. Van 't buffet dat met glazen van allerlei vorm en uit allerlei winkels beladen was, scheen een deurwaardersexploit de gasten aan te grijzen; aan de zware zilveren kandelaars, wier ongelijkvormigheden verborgen waren door ze kunstig' te verdeelen en te scheiden, hingen onbetaalde rekeningen; met elk nieuw gerecht dat naar binnen gedragen werd, zweefde eene angstige bezorgdheid voor maanbriefjes en wisseltjes de kamer binnen en zette zich neder op het gezicht van den gastheer, den vader van 't jongemensch, dat heden aan 't randje van het prachtigste verschiet genaderd was.

{==137==} {>>pagina-aanduiding<<}

Aan 't eene eind van de tafel zat een neef met een gouden ketting en een gouden zegelring. Aan 't andere einde zat een dito. De beide kettingen waren nog niet betaald en de zegelringen, die 'tzelfde pasgesneden wapen droegen, waren cadeaux van andere neven, die ze gekocht hadden op krediet. Dit belette niet dat de bezitters tusschen de schotels en vazen door elkaâr toeknikten en hunne glazen uitdronken met 't air van millionairs.
Aan de dames van het gezelschap was een kapitaal in zijde en kant te koste gelegd en de meest bevooroordeelde zou hebben moeten bekennen, dat zijde en kant nooit met meer gratie en zelfvoldoening gedragen was. De leverancier zou deze artikelen niet als zijn eigendom herkend hebben; zoo werden ze opgeluisterd door de houding en rustige waardigheid, waarmee ze hier waren ten toon gesteld.
Om aller mond lag een vergulde glimlach en aller woorden werden in een denkbeeldig bloemenmandje gepresenteerd, of als een soort van confituur op de tafel geplaatst. Waarheen men de oogen wendde, was 't zoetigheid en odeur die u tegenkwam en langs de gasten heenstreek, om in een wolk van de meest verfijnde, uitgezochtste pluimstrijkerij om 't hoofd van meneer Melder te eindigen.
‘Gij zijt groot’ fluisterde eene geheimzinnige stem uit die wolk dezen toe, ‘want dit gezelschap vol smaak en elegantie bewondert en onderscheidt u. Die grootheid hebt gij te danken aan uw geld en dat geld hebt ge gekregen door vlijt en talent. Deze mannen en vrouwen, die zich zoo gemakkelijk bewegen, zoo aangenaam praten, zoo vroolijk schertsen, knielen allen neer voor een eenvoudig plaatsje aan den lessenaar op uw kantoor.... Zij zijn groot.... maar grooter dan zij allen zijt gij.’
Zoo fluisterde de stem en meneer Melder erkende dat zij gelijk had.
Hij zat in 't midden van de tafel, en gevoelde dat hij de held, de souverein, de god van dezen kring was. In die rol lag voor hem een wereld van genietingen. Door

{==138==} {>>pagina-aanduiding<<}

de hulde, die deze trotsche en handige menschen hem bewezen, huldigden zij de volstrekte oppermacht van het geld.
't Jeugdige Tekeltje, dat in zijn persoon al de stoute verwachtingen en aanslagen der familie vertegenwoordigde, zat vlak over meneer Melder. 't Was een bleek en mager ventje, met sluik, blond haar, maar overigens met 'tzelfde air van zekerheid en zelfvertrouwen, dat aan al de leden van het geslacht eigen was. De jongeheer was pas zeventien jaar, maar bezat reeds de vastheid van karakter en de volharding van een mensch van dertig. De sluwe, grijze oogjes verkondigden, dat mevrouw Melder niet had misgetast toen zij juist hem had uitgekozen.
‘Een stille bedaarde jongen’ had meneer Melder hem genoemd, toen zijne vrouw 't eerst van hem had gesproken. ‘Ilf vrees dat er niet veel in zit.’
‘Een stille, degelijke jongen’ had de vader van den knaap gezegd, toen hij hem bij zijn bloedverwant kwam aanbevelen, ‘juist geschikt voor eene zaak die zoo soliede is als de uwe.’
‘Een lieve geposeerde jongen’ hadden alle Tekels geroepen, voor zoo ver zij die aanbeveling kwamen ondersteunen. ‘Juist zoo als u passen zou’ had mevrouw Melder, geboren Tekel, ten laatste er nog weer bijgevoegd.
‘Ik hoop dat ik u genoegen zou kunnen geven,’ was de betuiging van den jongenheer zelf geweest, ‘u zoudt een beetje geduld met mij moeten hebben.’
‘Aan zijn goeden wil zal 't niet falen’ had de vader geteemd. ‘Ik twijfel niet of hij zal u kantoor tot eer verstrekken.’
En zóó, in datzelfde karakter van bescheidenheid, onschuld en goeden wil, zat 't jonge mensch nu tegenover zijn nieuwen patroon aan tafel. Moeilijk had men iets meer bezadigds en solieds kunnen aanwijzen.
Hij keek meneer Melder naar de oogen en sloeg de zijne neer als hem eene vraag werd gedaan. Hij scheen, aan

{==139==} {>>pagina-aanduiding<<}

de lippen van zijn beschermer te hangen, vast besloten te zijn niets te weten dan wat deze heilige zou decreteeren, niets te bewonderen dan wat hij goedkeuren en aanprijzen zou. Deze jeugdige telg van het geslacht der Tekels verried reeds door zijne houding alleen een onmiskenbaren aanleg om zich te doen opmerken en waardeeren door iemand van 't karakter van meneer Melder.
Mevrouw Melder was verrukt over haar beschermeling. Al de Tekels waren opgetoogen. 't Was duidelijk, dat 't jongemensch, nu de baan eenmaal gebroken was, als een echte zoon van het geslacht zijn weg wel zou vinden. De eenige, die zich een weinig beleedigd gevoelde door zijn nederige houding, was de vader van den jongenheer. Deze zag zich overtroffen, geéclipseerd. Ongetwijfeld had hij zich in zijn eigen telg vergist. Was deze bescheiden jongen, met zijn ootmoedige haren en neêrgeslagen blik, thuis niet de plaag zijner moeder en de schrik zijner broers en zusters? Was deze jeugdige diplomaat niet gewoon tegenover hem, zijn eigen vader, een toon te voeren, alsof de dagen van het vorige geslacht reeds lang waren geteld, de wereld door den een of anderen hedendaagschen schooljongen weer van meet af aan was geschapen? De oude heer Tekel gevoelde dat zijn veelbelovende zoon hem ook nog in andere dingen dan die in de schoolboeken stonden, overtrof; maar de oude heer Tekel kende zijn belang te goed om dat te toonen.
Aan 't dessert rees de gelukkige vader op en hief zijn glas omhoog, terwijl hij zijne gasten nederig' verzocht eenige oogenblikken te luisteren naar 't weinige dat hij, hoewel geen redenaar en niet gewoon te spreken, even in 't midden wenschte te brengen. Hij hoopte dat zijne aandoeningen hem daarbij niet zouden beletten de gevoelens van zijn hart te openbaren. Hij was overtuigd, dat 'tgeen hij zeggen zou, verre bleef beneden 'tgeen elk lid der familie gevoelde. Hij wenschte namelijk de gezondheid in te stellen van meneer Melder. Hij achtte zich als vader

{==140==} {>>pagina-aanduiding<<}

verplicht die gezondheid te drinken met de beste wenschen voor den bloei van de firma, waarvan meneer Melder 't hoofd was, en die meneer Melder had gesticht. Hij had eenige hoop dat zijn zoon van nu af aan voor ‘die firma’ zou mogen werken, zich koesteren in de warmte, welke van ‘die firma’ uitstraalde. Hoe nederig en gering dat werk in den beginne ook zou zijn, zijn zoon zou iets bijdragen om den naam en den roem van ‘die firma’ op te houden. Dat vooruitzicht deed zijn vaderhart sneller kloppen, dat verhief in zijn oog de geheele familie. Als meneer Melder, zijn hooggeschatte zwager, 't hem vergunde, zou hij uit dat oogpunt een toast op hem willen drinken en de geheele familie verzoeken met hem in te stemmen in eene dankbetuiging voor de gunst hun allen bewezen. ‘Ik zal niets zeggen’ ging de vader van het bescheiden jongemensch voort, ‘ik zal niets zeggen van de wenschen waarmee ik als vader mijn zoon deze eerste schrede zie zetten op den weg, die naar het voorbeeld van zijn patroon, door vlijt en volharding voor hem een weg tot rijkdom en aanzien kan worden. Elk uwer beseft wat er in mijn hart omgaat als ik bedenk, dat mijn kind de leiding van een man als mijn zwager Melder genieten zal. De geheele familie, wat zeg ik, de geheele Amsterdamsche beurs weet wat dit zegt.’ Alle Tekels bogen, ten bewijze dat zij dit wisten en ook uit naam van de Amsterdamsche beurs die verzekering durfden geven. ‘Mijn zoon, al zeg ik 't op gevaar verdacht te worden van zelfverheffing, mijn zoon is niet zonder aanleg. Voor zijne opvoeding heb ik, in nederigheid gezegd, alles gedaan, wat van een vader kan worden verwacht. Meer dan aan mij zal hij evenwel te danken hebben aan den man, die van nu af zijn tweede vader, zijn machtige beschermer zal wezen, als hij zich die bescherming waardig maakt, zoo bescheiden en volgzaam blijft als ik durf zeggen dat hij is. Daarom gevoel ik mij als vader gelukkig, dat ik voor hem de baan des levens zich zoo schitterend zie ojaenen. Als

{==141==} {>>pagina-aanduiding<<}

lid van dezen familiekring voegt zich daarbij 't streelende besef, dat de banden, die ons aan mijn zwager Melder verbinden daardoor nog nauwer zullen worden toegehaald. Ik vraag verschooning als ik mij niet heb uitgedrukt overeenkomstig de waarde van mijn onderwerp en stel voor de gezondheid te drinken van mijn hooggeschatten gast en zwager den heer Melder.’
Alle Tekels juichten en 't jonge Tekeltje had tengevolge van vreeselijke inspanningen een paar tranen in de oogen. Meneer Melder was wezenlijk ontroerd en drukte zijne buren zenuwachtig de handen. Hij begon veel gunstiger dan tot nog toe over zijne aangetrouwde familie te denken en verzekerde fluisterend aan zijne vrouw, dat hij zooveel bescheidenheid en hartelijkheid nooit had vermoed of verwacht, en ofschoon hij nog geen woord had losgelaten waaraan zijn zwager 't recht om zoo stellig te spreken had kunnen ontleenen, boog hij zich voor den brutalen aanval op zijn stelregel en had den moed niet om de zaak terug te brengen tot een punt van overweging of eenige gevoeligheid te toonen over 't feit dat men hem ‘vergauwd’ had.
Eer hij nog recht bekomen was van de verbijstering waarin hij onder deze lawine van loftuitingen en vleierij verzonken was, had hij met vader en zoon en alle leden der familie geklonken, en onder de herhaalde betuiging, dat hij zeer, zeer bijzonder gevoelig was, zich de bepaling van den dag laten ontlokken, waarop hij het veelbelovende jongemensch op 't kantoor verwachten zou.



{==142==} {>>pagina-aanduiding<<}

Tiende hoofdstuk.

Er wordt een school voor onzen held gezocht.

Jakob West zat een paar dagen Jater met Frits Eggink op zijn eene en Frans Holster op zijn andere knie.... ‘Ik geloof dat ik eindelijk mijne ware roeping gevonden heb,’ zei hij tot zich zelven. ‘Elke literator is van aanleg en neiging eene soort van schoolmeester. Iedere jongen is een boek, 't sujet voor een roman of een epos. Van elke onbedorven, of liever onbewerkte natuur kan men wat maken. Geen chaos of er kan een wereld uit worden! 't Komt alleen maar aan op 't maken van scheiding tusschen wateren en wateren. Als ik eerst weet wat voor elementen we hier hebben, dan is mijn wereldplan gevonden. Laat ons eens kijken!.... Hier heb ik vooreerst een kind uit 't A'olk, de zoon van een dief, en van eene edele, reine figuur, die dien dief heeft liefgehad, door haar gebed 't geloof in zijne redding en behoudenis in haar hart levend gehouden. Daarbij een grootvader, die niets weet en geleerd heeft, dan dat hij een eerlijke kerel moet wezen en zich vasthouden aan zijn Catechismus en zijn God. Daar tegenover hebben we een ander kind, van oorsprong en aanleg voor hooger stand bestemd dan waarin 't werd neergeworpen door de ongelukken van zijne ouders en de verwenschte hooghartigheid van een schatrijken oom. Wat is er van elk van deze te maken? Ms ik er mij niet meê bemoei, wordt de eerste ondanks alle aspiratiën voor

{==143==} {>>pagina-aanduiding<<}

't goede een deugniet als zijn vader, de tiran van zijn grootvader, een nieuw vonnis ten laste van die groote massa, waarvan de philanthropen ons zoo veel leelijks vertellen, en die zij geneesmiddelen ingieten in den vorm van traktaatjes met of zonder phrasen over volksverlichting, volksontwikkeling en dergelijke. Daarentegen zal de andere jongen in de klem raken tusschen eenige gemeene aanblazingen, die hem 't gezonde bloed zullen vergiftigen en de welwillende bedoelingen van Jansen en consorten, die niets edeler en braver kennen, dan in zijn belang te intrigeeren, de geldkist van zijn onmensen elijken oom open te breken.
Is 't mij op mijn ouden dag de moeite waard om tegen al die schijnbaar edele en klaarblijkelijk gemeene bedoelingen ten strijde te trekken? Ben ik niet een gek, wanneer ik voor twee kinderen, die misschien de moeite niet eens Verdienen zullen en mij met ondank beloonen, mijne rust opoffer en 't akelige baantje van opvoeder op mij neem? Wie heeft mij dit gevraagd en wie zal er mij voor bedanken? Mijn vriend Jansen zal later, als hij bemerkt dat de kleine Frans niet voor zijn oom's firma deugt, mijn vijand worden, want van alle bekrompenheden is de welwillende en menschlievende de kleingeestigste, en mijn vrind Eggink, die nog meer verzot is op de ondeugendheden van zijn kleinzoon dan op diens aanleg tot deugd, zal mij vloeken, als hij hem ziet opgroeien tot een man, wiens hooger ontwikkeling zijn eigen oogen niet meer volgen kunnen. Ben ik wel geschikt om dat te verdragen?.... lic geloof wel ja, want ik ben goddank gewend slecht betaald te worden.... maar ben ik de man om dat doel te bereiken, te volharden in 't streven om elk van deze jongens los te maken van de banden die hen eenmaal knellen zullen en hun vlucht beletten? 't Terrein der opvoeding is voor mij een onbekend land. Ik heb eenige algemeene noties van menschenwaarde, menschenroeping en weet wat goed en betamelijk is,

{==144==} {>>pagina-aanduiding<<}

maar ik ben te haastig, te vluchtig, te.... oppervlakkig, zooals mijne recensenten zeggen. Ik heb nooit een roman in drie deelen kunnen schrijven of nooit den moed gehad om een groot wetenschappelijk werk op touw te zetten. Goede hemel! ik heb bij alle dingen steeds meer gewild dan gekund. Ik ben eigenlijk niet veel meer dan een wandelend aphorisme. 't Geduld van den man van zaken en 't fanatisme van den fakir is voor mij van 't zelfde allooi. Als ik eene methode had, zou ik meenen tot het groote gild der middelmatigheden te behooren. Als ik mij betrapte op een systeem, zou mijne zelfverachting geen grenzen kennen. Wat zal ik dan mijne handen steken in 't wespennest der vooroordeelen, terwijl ik ze vol heb met voor mij zelven te zorgen en omtezien naar eene vaste regelmatige werkzaamheid, die mij redt van het vagebondeeren? Waartoe zal ik de belangen gaan behartigen van twee jongens, die mij niets aangaan, wier ontwikkeling of verbetering toch van geen invloed zal zijn op de groote massa van knapen, die onder de leiding van onverstand en domheid opgroeien tot menschen als Melder en Jansen, zoo ze niet aan de galg raken of met Eggink no. 2 naar Amerika sukkelen? - Jakob West! je hebt al genoeg gedaan door op het tegenwoordige geslacht te schelden en novelles te schrijven, waaruit hij die 't met u eens is, wat leeren kan.... begin nu op 't eind van je leven de gekheid niet, deze twee bundeltjes menschelijke dwaasheid en goddelijken aanleg door te lezen en te corrigeeren, alsof de opvoeding iets anders ware dan een ambacht en 't schoolmeesteren meer waard dan 't schrale traktement daarvoor op de gemeente-begrootingen uitgetrokken.... Houd je handen thuis, oude jongen!’
Terwijl West zoo philosopheerde zat Frits zijn nieuwen patroon van tijd tot tijd aan den neus te trekken en keek Frans hem aan met die eigenaardige kinderlijke nieuwsgierigheid en belangstelling, welke een vreemd dier den kleinen gewoonlijk inboezemt. De knaap kon maar niet

{==145==} {>>pagina-aanduiding<<}

klaar komen met den indruk door dien grooten leeuwenkop op hem gemaakt. Hij werd beurtelings aangetrokken en afgestooten door het oog, dat hem aankeek uit de lijst van dat breede voorhoofd en die twee sterkgeteekende jukbeenderen. Hier was ook strengheid, maar eene zoodanige bij welke die van jufvrouw Rol tot ordinaire gemeenheid en verkapte lafhartigheid werd; hier was ook kracht, maar eene kracht die zich dienstbaar stelde om te steunen, die niets gemeen had met de weversspoel van den reus uit 't kindersprookje, waarmee de knaap reeds zoo dikwijls naar bed gejaagd was, als hij in zijne verbeelding den slag tegen de bedsteeplank hoorde dreunen... het kind gevoelde instinctmatig dat hij met dezen reus wel vertrouwelijk zou worden en ofschoon hij nog met stille verbazing het bedrijf van Frits aanstaarde, kwam het hem niet zoo onmogelijk en ongerijmd voor, dat hij op die breede schouders door 't raampje boven de winkeldeur de tong zou kunnen uitsteken tegen Baas Rol en zijn vrouw.
‘Heb jij ook een grootvader?’ vroeg Frits, die spoedig genoeg had van de bezigheid, waardoor West zijns ondanks op den jongen moest letten. ‘Mijn grootvader woont in de Jonkerstraat, maar we hebben een pothuis op de Keizersgracht. Wil je morgen eens in den kruiwagen rijden?’....
De kleine Frans, die door deze vragen nog meer verbaasd werd over de vrijmoedigheid van zijn nieuwen makker dan door diens familiariteit met den neus van West, sloeg de oogen neer en gaf geen antwoord. De gedachte met een kruiwagen door de stad te rijden, lag zoo ver buiten zijne horizont als eenige zaak liggen kon.
‘Je Vader is zeker al dood!’ ging Frits voort. ‘De mijne is naar Amerika, maar hij komt gauw weerom en dan ga ik met grootvader naar 't Nieuwediep om hem af te halen. Grootva zei gisteren nog, dat hij niet geloofde, dat dit ooit gebeuren zou, maar mijn moeder, die een

{==146==} {>>pagina-aanduiding<<}

poos geleden gestorven is, heeft me gezeid dat ik 't altijd maar moest gelooven. Is jou moeder ook al dood?.... Jk heb wel drie dagen geschreid en niet gegeten toen de mijne begraven was. Grootva zeit, dat 't heel goed is en dat alles wat onze lieve Heer doet goed is, maar ik vind 't heel leelijk van onzen lieven Heer.... Heb je nog een broertje of een zusje om mee te spelen? Ik heb niets dan grootvaders kruiwagen, maar jongens! daar kunnen wij zoo'n pret meê maken. Wil 'k je morgen ochtend eens een uurtje rondrijen, hè? Je moet dan maar tegen half twee op de Keizersgracht komen. Grootvader leit dan te slapen.... en we nemen dan heel stilletjes den wagen weg. Kun je goed vechten? Ik heb verleden Zondag een grooten jongen van wel twintig of dertig jaar van de beenen gegooid. Niet waar, meneer West?’
Onder deze zee van vragen en mededeelingen had Frans moed gevat. Gelijksoortigheid van lot bracht hern nader tot zijn nieuwen bekende dan langdurige omgang had kunnen doen. De knaap voelde zich op zijn gemak tegenover mededeelingen, die uit haar aard weinig geschikt waren om tot vroolijkheid en aansluiting op te wekken, maar bij deze beide kinderen de eerste elementen voor de vriendschap werden.
‘Mijn moeder is in eene groote zwarte koets begraven en de jufvrouw zei gisteren, dat er wel vier mannen heelemaal in 't zwart bij waren. Ik mocht er niks van zien, omdat de jufvrouw 't niet hebben wou, maar meneer Jansen heeft me verleden week gewezen, waar ze haar begraven hebben. Er ligt een heele groote blauwe steen op en daar hebben ze, zei meneer Jansen, haar naam opgeschreven. Als ik lezen kan, gaan we er weer eens naar toe, heeft meneer me beloofd. Heeft jou moeder ook een steen op haar graf gekregen? Die van ons is zoo'n heele groote blauwe.... 't lijkt wel marmer zoo glimt 't en het is de mooiste op 't heele kerkhof’.
‘Mijn vader brengt zeker wel marmer mee’ antwoordde

{==147==} {>>pagina-aanduiding<<}

Frits. ‘En anders een heelen boel geld om een stuk marmer voor te koopen. Grootva zeit, dat moeder niet hebben wou dat ie een mooien steen op haar graf lei. Anders zou hij 't wel hebben gedaan. Is er voor jou vader ook een steen gemaakt, net als voor je moeder?’
‘Ik weet niet’, zei Frans, ‘Mijn vader is al zoo heel lang dood, dat ik daarvan niks meer weet, maar moeder schreide altijd zoo heel erg als ze van hem sprak en zei dan, dat hij alles had meêgenomen en als hij was blijven leven, dat hij wel zou gemaakt hebben dat we allemaal heel rijk werden en dat ik dan zeker een hittenwagen zou gekregen hebben. Heb jij wel eens in een hittenwagen gereden? Marietje heeft er laatst eens ingezeten zeit ze, maar ik geloof dat ze 't gedroomd heeft. Ik wou dat ik ook maar eens droomde dat ik in een hittenwagen zat... Bij ons in den hoek staat een groote pijp met een gouden kop en een rijtuig er op. De meneer die de paarden ment, rookt ook een pijp en er is wezenlijke rook op geteekend. Heeft je grootvader ook een pijp met een gouden kop, zooals baas Rol?’
't Werd Jakob West bij dit gesprek benauwd om 't hart. De rustigheid, ja, laat ons zeggen, ijdelheid waarmee door de Milderen over 't somberste en akeligste gesproken werd, het tegen elkaar opbieden van rampen en ellendigheden maakte een pijnlijken indruk. Bij de odyssee van wederwaardigheden welke deze jeugdige verlatenen elkander voorlazen en die zij op echt kinderlijke manier vermengden met de opsomming hunner spelen en droombeelden kromp zijn gemoed in een. 't Was onmogelijk bij zooveel jonge smart en natuurlijke luchthartigheid koud te blijven. Eer de kinderen aan 't einde van hunne verhalen en ontboezemingen waren, stond 't bij Jakob West vast, dat het misdadig zou zijn, zich aan de leiding van deze twee karakters te onttrekken, dat onverschilligheid hier gelijk stond met schandelijk verzuim ten opzichte van roeping en plicht. 't Was of de geesten der gestorven moeders voor hem

{==148==} {>>pagina-aanduiding<<}

oprezen en vroegen, of hij 't lijdelijk kon aanzien, dat twee kinderen van goeden aanleg en innig gebed verloren gingen door verharding en gevoelloosheid, of hij 't kon verantwoorden dat, terwijl hij een oog en een hart had voor dit mengsel van goed en kwaad, van teergevoeligheid en onverschilligheid, de oppervlakkigheid van anderen de oorzaak zou kunnen worden dat er niets van hen terecht kwam. ‘Gij zijt de eenige, die hen redden aan zich zelve ontdekken, op aanleg en roeping wijzen kunt’ zeiden die moeders. ‘Gij weet dat zij slechts liefde noodig hebben om goed en edel te worden. Moogt gij u onttrekken?’
En naast de beide moeders die in hun leven voor hen gebeden hadden, kwamen hem de vaders zijner kleine vrinden voor den geest. ‘Mijn arme jongen zal verloren gaan in den maalstroom van het alledaagsche,’ klaagde de een. ‘Mijn kind zal worden wat ik geworden ben of mij vloeken als hij zelf een schelm is, die aan de wet weet te ontsnappen,’ jammerde de ander. ‘Red gij hem,’ smeekten beiden. ‘Leg in hunne harten de groote en goede beginselen, die u hebben staande gehouden, terwijl gij niets hadt waarop gij steunen kondt. Leer hen braaf, eerlijk, verstandig en krachtig te zijn, gelijk ge zelf al deze deugden bezeten hebt en daardoor de menschen hebt welgedaan, ofschoon gij geneigd waart de menschenwereld te verachten. Hebt ge niet duizendmaal verkondigd in groote en kleine opstellen, dat het goede 'twelk wij niet onverplicht doen, geen waarachtig goed is en dat de vrees om ons in hun belang met de zaken van anderen te bemoeien, vaak verontschuldigd wordt met bescheidenheid.... maar in den grond der zaak niets anders is dan traagheid?’....
Jakob West had de oogen gesloten terwijl hij naar deze stemmen uit de geestenwereld luisterde. Op zich zelf was 't verkeer met andere gedachten en meeningen, dan die ons toespreken uit den mond van wezens van vleesch en bloed, hem niet vreemd. Ofschoon vrij van het moderne bijgeloof, dat zijn ploertig materialisme voor omgang met

{==149==} {>>pagina-aanduiding<<}

eene hoogere wereld uitgeeft, verstond hij de taal van het zuivere, reine gemoedsleven, wist hij 't alledaagsche, waar dit noodig was, te vertolken in de woorden van het geloof en de liefde. Toen hij de oogen weer geopend had, sloot hij de kinderen aan zijne borst en verblijdde hen met de belofte, dat ze elke week minstens een heelen dag bij hem mochten komen. Voor zich zelven voegde hij daar de belofte bij, dat hij aan Jansen en Eggink een bepaald plan voor hunne opvoeding zou voorleggen.... dat er geen schrede zou gezet worden buiten zijne voorkennis, dat hij met raad en voorlichting de anderen steeds vooruit zou zijn en eigenlijk de geheele zaak in handen nemen.
Voor 't moment begon hij met hun iets te vertellen waardoor de jongens onweerstaanbaar tot hem getrokken werden, Hij ontwikkelde voor dit kleine publiek al zijn talent van verhalen en legde daardoor den eersten grondslag voor eene gehechtheid die eenmaal tot onbeperkte vertrouwelijkheid en onbegrensden eerbied zou moeten rijpen. Jakob West wist dat een kind nooit bereidwilliger zijn hart geeft dan wanneer het een schat van schoone verhalen in 't verschiet ziet, wanneer de oudere in jaren zich weet te hullen in het smaakvolle en rijkgekleurde gewaad, dat de Oostersche improvisator zich om de schouders slaat als deze zich gereed maakt de fantasie zijner toehoorders op 't hoogst te spannen, rotsen te doen dansen en wilde dieren te doen samenstroomen onder het breede looverdak van den reuzenboom, in welks schaduw reeds het voorgeslacht naar de coupletten van den dichter en de liederen van den zanger heeft geluisterd.
Den volgenden dag had West een ernstig gesprek met Jansen en deelde hij aan Eggink zijne inzichten en plannen meê. Met den laatstgenoemden had hij weinig moeite. Al wat West deed en doen zou, vond Simon voortreffelijk. Hij had eene onbeperkte overtuiging dat een jongen veel, heel veel, zoo veel als maar mogelijk was moet leeren, ofschoon hij een gevoel van duizeligheid kreeg, als men

{==150==} {>>pagina-aanduiding<<}

hem maar een paar van die allernuttigste en noodzakelijkste dingen noemde. 't Ging hem daarmede als vele vaders en moeders uit oneindig hooger levenskring dan waar binnen onze kruier zich bewoog. Hij liet de noodzakelijke kunstbewerking graag aan een ander over, en gaf een gil als hij maar 't puntje van een lancet te zien kreeg. Men zegt dat deze benauwde royaliteit de voorname oorzaak is, dat jongens en meisjes, ook zonder iets uit te voeren en iets degelijks te weten, hunne ouders een doodschrik op 't lijf jagen door de massa dingen die ze leeren moeten. Een heerleger van vaders zou zich vrij wat gemakkelijker tusschen hunne neuswijze jongens bewegen, al ze minder angst hadden voor een stapeltje leerboeken en een reeks termen en fbrmulen, waar achter niets verborgen zit, dan de traagheid en koudwatervrees van papa.
Met Jansen had West meer moeite. Ieder die een huisgezin heeft, heeft ook opvoedkundige meeningen en inzichten, volgens de leer dat God 't verstand geeft met het ambt; vooral als hij tegenover een coelibatair staat moet de huisvader zeker prestige handhaven, dat zelfs bij den bescheidensten mensch op zijn tijd boven komt. Evenwel, nadat Jansen zich zelven in dit opzicht bevredigd had, gaf hij volkomen volmacht aan West, om zoodanige maatregelen te nemen als hem vooreerst noodig voorkwamen. Behoudens de goedkeuring van Jansen zou onze litterator op 't kiezen van een geschikten schoolmeester mogen uitgaan. Hij, Jansen moest eerlijk bekennen dat hij niet van schoolmeesters hield. Ze waren allemaal pedant en veelal ongenaakbaar, als men niet precies ja en amen zei op al wat zij in hunne hooge wijsheid verkondigden.
Ingewikkeld wou dit zeggen, dat Job zelf niet veel meer dan een pedante schoolvos was.
Niet zonder een zeker gevoel van tegenzin ging West er op uit, om voor zijne jonge vrinden een geschikte school te zoeken. Hij wist dat hij den voet ging zetten op een terrein dat hem, meer dan hij bekennen wilde, vreemd

{==151==} {>>pagina-aanduiding<<}

was. Hoe gemakkelijk hij zich ook bewoog tusschen letters en letterkunde, met de eerste beginselen van onze kennis en wetenschap, het A, B, C. onzer geleerdheid, had hij zich sinds zijn eigen schoolsche jaren niet ingelaten. Meer dan 't gros zijner tijdgenooten had hij bijgedragen tot den bloei onzer letteren. Toch was 't hem dikwijls overkomen, dat hij in een gezelschap van philologen en lexigographen het figuur van een dilettant had gemaakt. Hoewel jaar op jaar bezig met schoone gedachten in schoone vormen te gieten, was het hoe en waarom van vele dier vormen hem vreemd geworden, viel het hem gemakkelijker hetgeen hij te doen had goed te doen, dan de redenen op te geven waarom hij 't zóó deed en niet anders. Zou 't hem ook nu niet kunnen gebeuren, dat hij met al zijn smaak en talent betrapt werd op eene fout en gecorrigeerd door een man, die ver beneden hem stond in ontwikkeling?
West was 't met Jansens oordeel over den schoolmeester in het algemeen niet eens, maar toch lang niet gerust over de figuur die hij zelf tegenover een van die heeren zou maken. Ofschoon de pedanterie van menigen paedagoog duldend en gaarn verontschuldigend, ja bereid om de verdediging van dat gebrek op zich te nemen, zoodra 't uit de hoogte veroordeeld werd door menschen, die op hun manier en op hun terrein even sterk er aan mankloopen als de paedagogen - dacht hij toch met wrevel aan een paar figuren met opgetrokken oogen, en stijfgesteven halsboorden, die hem als schoolmeesters waren aangewezen. Als zoo'n man hem met de rustigheid der zelfvoldoening aankeek, zou West zijn zekerheid verliezen, en stellig net zoo lang domheden zeggen, als die zwijgende verwaandheid hem biologeerde door zijn blik.
Jansen had West aangeraden zich vooraf tot de een of andere schoolcommissie te wenden. Ofschoon met eenigen tegenzin, die waarschijnlijk voortkwam uit afkeer van het officieele, besloot hij dien raad op te volgen. Hij belde dus 't eerst bij den voorzitter van zulk eene commissie aan.

{==152==} {>>pagina-aanduiding<<}

Deze voorzitter was een jong advokaat zonder praktijk maar met veel personeel vermogen. Om hem wat te doen te geven en vooral om hem de gelegenheid te openen zich te onderscheiden, was hij tot deze eervolle taak geroepen. De belangen van het onderwijs, de verbeteringen van het schoolwezen waren bij die keus minder in aanmerking genomen. 't Onderwijs bestond. De scholen behoefden niet meer opgericht te worden. De taak die het jongemensch te vervullen had, was dus niet te zwaar, zelfs niet voor iemand die van 't onderwijs letterlijk niets wist.
In diens studeerkamer ontvangen deelde Jakob West dezen jeugdigen schulmann zijn verlangen meê. Hij wenschte te weten, welke school, naar de meening van den president, 't best bij de commissie stond aangeschreven. In het belang van twee kinderen, die gewoon lager onderwijs genieten moesten, nam hij de vrijheid daarnaar te informeeren. Hij had begrepen zich tot niemand beter te kunnen wenden dan tot de heeren, die op de belangen van het onderwijs onverdeeld hunne aandacht gevestigd hadden. Hij twijfelde niet of meneer de president zou hem gaarne terecht helpen. Hij zocht niets hooger dan eene goede, degelijke, solïede, Hollandsche school, maar met een meester die als mensch boven al zijn collega's stond.
Tot verbazing van West teekende zich onder deze informatiën onmiskenbare wrevel op 't gelaat van het eerste lid der schoolcommissie. Ondanks de beleefde vormen waarin West zijne vragen kleedde, nam dat misnoegen hand over hand toe. Eindelijk toen hij zweeg, barstte het in de volgende termen los:
‘Ik kan mij niet voorstellen meneer! dat a anders dan door verkeerde aanwijzingen tot een stap gekomen zijt, die, ik moet 't ronduit zeggen, even ongewoon is, als voor mij, in mijne qualiteit van voorzitter eener schoolcommissie, onaangenaam.
‘'tis nu al twee jaar, dat ik de eer heb met dezen

{==153==} {>>pagina-aanduiding<<}

post van vertrouwen vereerd te zijn en nog nooit is een vader of voogd met een dergelijk verzoek tot mij gekomen. Waar zou ' 't ook heen, indien ieder, die belang heeft bij 't onderwijs, zich met zulke informatien tot ons wendde? 't Is waar, officieus, zoo ter loops, als we een bekende in de sociëteit of op straat ontmoeten, wordt ons wel eens raad en inlichting gevraagd, maar officieel, ik moet 't tot mijn leedwezen zeggen, officieel moeten wij ons naar mijn inzicht met die zaken niet inlaten.
‘Wat is onze taak? Toetezien dat de bestaande schoolreglementen getrouw worden nageleefd; als 't noodig is de onderwijzers te bestraffen en de overtredingen van ernstiger aard ter kermis te brengen van de bevoegde autoriteit. AI wat binnen die grenzen ligt, wordt, ik verzeker 't u, door onze commissie met de meest mogelijke trouw en ijver behartigd; ik durf gerust verzekeren, dat niemand daarin tekortkomt. Wij houden geregeld schoolbezoek. Ons jaarlijksche verslag getuigt dat geen deel of onderdeel van 't onderwijs ons ontsnapt. Op onze vergaderingen brengen we alles ter tafel wat strekken kan tot bevordering van den bloei der scholen over welke wij te waken hebben. Is 't niet eene onbillijkheid meer van ons te vorderen? Zoudt u verlangen, dat wij ons zelve in dienst stelden van het publiek?
‘Indien ik op uwe informatiën antwoordde en onder de scholen, waarover wij het oog laten gaan, u de ééne aanwees welke ik voor de beste houd, zou ik immers partijdig zijn tegenover de andere en wellicht den ijver uitdooven, terwijl wij verplicht zijn, dien aan te wakkeren. Laat mij u in 't algemeen zeggen, dat alle scholen van onze commissie, op ééne na, blijkens het jongste verslag, voldoende zijn, dat op elk van die de reglementen getrouw worden nageleefd, dat alle onderwijzers hun plicht doen. De lokalen zijn in goeden staat, de boeken zijn op alle scholen dezelfde, de commissie heeft de eene school geen enkele maal meer of minder bezocht dan de andere en hare aan- en opmerkingen nooit

{==154==} {>>pagina-aanduiding<<}

terug gehouden. Wat wilt u meer? Eene verdere appreciatie van de school, zou eene appreciatie van de onderwijzers worden, van hun karakter, hun smaak, hun godsdienstigen zin, hun aanleg en de hemel weet wat al niet. Daar moet de commissie zich van onthouden. De ondervinding moet dat leeren. 't Zij genoeg dat bij de voortreffelijke, gelijkmatige en geregelde inrichting van ons onderwijs niemand kan mistasten in 'tgeen de algemeene organisatie van de scholen betreft... Le mieux est l'ennemi du bien, mijn waarde heer’!... voegde de jeugdige schulmann er met een fijnen glimlach bij, terwijl hij aan zijn nette knevels trok en de hand door de volle, weelderige lokken stak.
't Was nu de beurt van West om verbaasd te zijn en in wrevel uittebarsten.
‘Ik geloof,’ zei hij, de laatste woorden opvattende, ‘dat in onzen tijd het omgekeerde van de spreuk, door u geciteerd, veel meer waar is. Le bien is in honderd gevallen de verklaarde vijand van le mieux. Door le bien worden wij tegenwoordig dagelijks teruggehouden van het streven naar 't ideaal, 't erkennen van onze fouten en gebreken. Le bien, dat is de statistiek; le bien, dat is 't reglement, de aangegeven orde, de doodende gelijkvormigheid, de vervloekte ijdelheid en gemakzucht van onze corporatiën en de officieele vormen onzer commissies.... Neem mij niet kwalijk, dat ik ook maar zoo zonder omwegen mijne meening zeg. Al zijn wij elkander vreemd, ben ik verreweg uw meerdere in jaren.... Vooral de zaak van 't onderwijs heeft in de laatste jaren door die opvatting van le bien schromelijk geleden. Hoewel mij gewoonlijk met heel andere dingen bemoeiende heb ik genoeg daarvan gezien om dat te durven beweren, en uwe woorden, bevestigen mij daarin meer dan jaren lange ondervinding zou kunnen doen. Mag ik vragen of u meent dat de maatstaf, welke uwe commissie gebruikt, voldoende is, om een billijk oordeel over eene school te vellen, of de

{==155==} {>>pagina-aanduiding<<}

bedenking nooit in uwe vergadering opgekomen is, dat ondanks uw schoolbezoek en schoolverslag de toestand van het onderwijs allerellendigst kan wezen?’.... de president der schoolcommissie keek op, alsof hij 't te Keulen hoorde donderen.... ‘dat met een statistiek zoo volledig als eenige statistiek de officieele opgaaf toch een leugen kan zijn?’... de president der schoolcommissie fronste de wenkbrauwen en was blijkbaar in twijfel of hij officieel dan wel officieus boos diende te worden....
‘Laat ons maar eens zien! Vooronderstellen wij eene modelschool onder het opzicht uwer commissie; nemen wij aan dat alle regels en reglementen in de volmaakste orde zijn. Wat wordt er onder uw oog en door uw verslag en met uwe hooge bescherming van zoo'n school als de meester zedelijk een ellendeling of verstandelijk een idioot is?’ - - -
‘Dan dragen wij hem voor tot ontslag, meneer! 't Reglement heeft in die gevallen voorzien en bij 't schoolbezoek zal dit blijken.’
‘Goed, maar wat wordt er van uwe school, als de onderwijzer reeds feitelijk een ellendeling was en met 't gunstige verslag in handen, de commissie achter haar rug heeft uitgelachen?’
‘Dan wasschen wij onze handen in onschuld. Geen mensch is in staat of verplicht meer te zien dan er te zien is. Als wij in de harten konden lezen, zou de wereld volmaakt zijn.’
‘Maar als u niet in de harten kunt lezen, is eene permanente commissie niets dan een last voor de onderwijzers, een druk op de vrije ontwikkeling van het onderwijs, een ergernis voor de ouders die uw raad en voorlichting juist ten opzichte van het hart verlangen en eene kwelling voor ieder lid uwer commissie, die voelt dat hij voor iets beters in de wieg gelegd is dan voor 't verzamelen van statistische gegevens. Als ik lid eener schoolcommissie was zou ik den meester willen kennen

{==156==} {>>pagina-aanduiding<<}

en desnoods de school aan haar lot overlaten. De meester en niet de school is de hoofdzaak.
‘De quaestie van 'tgeen de jongens leeren, ligt niet in de boekenlijst, maar in den geest des onderwijzers. De vraag naar 't al of niet voortreffelijke van de inrichtingder leeruren, ligt niet in de verdeeling van de werkzaamheden, maar in den tact van hen die de leerlingen moeten bezig houden. 't Is bij de tucht de vraag niet of alle jongens rechtop en doodstil zitten, maar of de persoonlijkheid van den man, die aan 't hoofd staat, mij waarborgt dat de orde wel eens verstoord misschien, maar nooit verbroken zal worden. Gij, die alleen op de uiterlijke dingen afgaat, zult nooit meer dan iets zeer alledaagsch en middelmatigsch bevorderen. Als er in een onderwijzer wat meer zit, dan een wandelend programma, zal uwe commissie 't er uitknijpen. Aan de inrichting van ons schooltoezicht ontbreekt de warmte van persoonlijke overtuiging, en den moed om voor die overtuiging uit te komen, zonder aanzien des persoons. Daarom zet men een cijfer in de plaats van een omschreven oordeel, appreciatie van de verschijnselen in de plaats van appreciatie van de personen.’
De jeugdige president, die blijkbaar onder den indruk van den Ieeuwenkop geraakt was, voelde geen moed meer om boos te worden,, maar als jong advokaat een onweerstaanbare neiging om in 't strijdperk te treden, en dezen kolossalen kampvechter, die zich zoo gemakkelijk over alle beleefdheid en beschroomdheid heengezet had, te verslaan. Met een fijnen glimlach bracht hij het strijdperk over op het terrein van den vijand, en vroeg:
‘Meneer is zeker nooit in de moeilijkheid geweest om eene appreciatie van personen te doen? Ilc geloof niet, dat de zedelijke waarde van den mensch er bij wint als men hem den een of anderen zijner medemenschen ziet opofferen aan den lust om zelf een mooi figuur te maken.... de figuur van een scherprechter zou ik 't bijna noemen.’

{==157==} {>>pagina-aanduiding<<}

‘Noem 't vrij zoo als gij wilt,’ gaf West ten antwoord. ‘Door de methode die u gelieft te volgen, wordt zeker zelden een onderwijzer geëxecuteerd, maar daarentegen worden dagelijks de hoogste belangen van ouders en kinderen verwaarloosd. Tengevolge van die methode vind ik op 't moment,’ voegde hij er bitter bij, ‘geen raad of voorlichting, waar ik gemeend had die juist 't eerst en 't best te zullen vinden. Wat baat het mij, dat ik met uw jongste verslag in handen zelf kan gaan onderzoeken. Uw verslag zegt mij juist datgene, wat ik weten wil, niet.’
‘Omdat wij u als commissie officieel die mededeeling niet kunnen doen.... Iets anders is 't, zooals ik reeds gezegd heb, wanneer men ieder onzer officieus naar de eene of andere school vraagt. Steeds ten volle bereid om u persoonlijk alle gewenschte inlichtingen te geven....’
‘En mag ik daarvan gebruik maken, mij op u beroepen en bij mijne informatiën naar u verwijzen'? Als 't eens wenschelijk ware eene autoriteit te hebben, wier officieel karakter alle bedenkingen en bezwaren wegneemt’.... zei West met een glimlach.
‘Zooals ik u zeide, moet ik dit weigeren. Bovendien kan ik u geen verlof geven om van mijne mededeelingen gebruik te maken, zoodra zij afwijken van 't jongste verslag. Mijne medeleden hebben in enkele opzichten misschien eene andere meening dan ik en u begrijpt, dat ik die ontzien moet. - - - - Evenwel, ik verbeeld mij dat een man, als u schijnt te zijn, nog beter doet met uit eigen oogen te zien. Liefst houd ik mij buiten de appreciatie van personen, die voor den algemeenen gang van 't onderwijs niet noodzakelijk is. U zult mij toestemmen dat wij als commissie alleen met dien algemeenen gangte maken hebben.’.....................
Jakob West stemde niets toe. Hij had reeds lang begrepen, dat hij met dit officieele jongemensch geen schrede verder zou komen, en bedankte dus, tot verbazing van

{==158==} {>>pagina-aanduiding<<}

de betrokken autoriteit, kortweg voor alle verdere en reeds verkregen inlichtingen. De vermenging van het officieele en officieuse, kwam hem in dezen vorm voor als een groot basterdbegrip, een mengelmoes van Pruisischen reglementairen geest en Hollandschen vrijheidszin, waarbij de een tot een politiek spel en de andere tot een karikatuur der welwillendheid en humaniteit werd verlaagd..... ‘Geef ons de volle concurrentie van het armzaligste vrijheidssysteem terug,’ prevelde hij onder 't afdalen van de trap, nadat hij met haastige beleefdheid afscheid had genomen,’ of geef al onze schoolopzieners en schoolcommissies zonder onderscheid de overtuiging dat er heele rubrieken in hun statistische lijsten vergeten zijn. Mijn God! als de belangstelling in het onderwijs niet verder gaat dan bij de meeste ouders, die nooit naar iets anders vragen dan naar 't schoolgeld en de meerdere of mindere gestrengheid van den meester, terwijl degenen, die ons moeten voorlichten, niets meer weten dan dat de meester een beleefd man, een onderdanig man, een geleerd man en een deftig man is, dan gaan we met al onze mooie scholen en mooie boeken, en misschien nog mooier scholen en boeken in 't verschiet - toch nog eene ellendige toekomst tegen.... Ik zou niet graag op mij nemen om 't beter te doen, maar zóó is 't toch ook nog bij lange na niet in orde.’



{==159==} {>>pagina-aanduiding<<}

Elfde hoofdstuk.

Jakob West vindt eene school voor zijne jonge vrinden.

‘Ik zal er dus zelf maar op uit moeten gaan,’ zei West, toen de deur van den president der schoolcommissie achter hem dicht viel. ‘Wel beschouwd is men er nooit beter aan toe, dan wanneer men door zijn eigen oogen kijkt.’
De eerste, tot wien hij zich wendde, was meester Hulse, een waardig vertegenwoordiger van de dynastieke richting in de schoolwereld. Zoon, kleinzoon en achterkleinzoon van een onderwijzer, van moeders- en grootmoeders zij aan de aanzienlijkste schoolfamiliën geparenteerd, zelf getrouwd met de dochter van een collega zijns vaders, was hij doorkneed en doortrokken van al de pretension, die aan dynastien eigen kunnen zijn en al de hooggeplaatste gevoelens, waardoor deze zich staande houden. Meester Hulse was een echte aristocraat onder de schoolmeesters, een vijand van alle nieuwigheden, een onbepaal aanbidder van hetgeen zijn voorgeslacht gehuldigd had. Over de jeugdige wijsheid van piepjonge onderwijzertjes, die altijd den mond vol hadden van verbeteringen, haalde hij den neus op. Den schoolopziener hield hij op een afstand door een deftig, uittartend gezicht en de diensten die hij hem bewees bij de examens. Dat uittartende gezicht wou zeggen: ‘Jonge man! wees voorzichtig. Ik weet dat gij van het schoolwezen niets verstaat. 't Behoeft mij maar één woord te kosten, om u in al uwe nietigheid ten toon te stellen.’

{==160==} {>>pagina-aanduiding<<}

Die hulp bij de examens werd verleend op de stille voorwaarde, dat alle vrindjes van Hulse, alle kweekelingen die hij gevormd of den weg gewezen had, een schitterend figuur moesten maken, terwijl de rest reeds veroordeeld was, voordat zij in 't verhoor kwamen.
Op de onderwijzersvergadering was meester Hulse een vocaal, hoewel meer door de vrees en 't ontzag van de anderen dan door zijne adviezen of belangwekkende inlichtingen. Niemand had meester Hulse ooit betrapt op de onvoorzichtigheid van rechtstreeks zijne meening te zeggen. Alleen wanneer 't een of andere nieuwigheid, een modern radicalisme betrof kon zijn verachtelijk glimlachen en medelijdend schouderophalen voor een gedecideerde opinie doorgaan. In alle andere gevallen vergenoegde hij zich met een paar gemeenplaatsen of eene dubbelzinnige uitspraak die 'tzelfde effect deed als indertijd die van de orakels der oude wereld. Hoe 't ook uitviel... meester Hulse had 't altijd goed ingezien. Mijn jeugdige vriend!’ zei hij gewoonlijk, ('t epitheton ‘jeugdige vriend’ was een zeer geliefkoosd in zijn mond) ‘mijn jeugdige vriend! de vraag die gij mij daar doet, is eene zeer gewichtige. Ik heb door veeljarige ondervinding geleerd, wat reeds door mijn vader streng werd in acht genomen, dat men zich bij belangrijke quaesties niet overhaasten moet. Doe in dit geval wat door alle ervaren paedagogen is aanbevolen en ge zult wel doen.... Wees niet te haastig in uw oordeel of plan. Menigeen heeft door overhaasting eene goede zaak bedorven. Beter is het, iets niet te doen dan 't verkeerd te doen; onthoud dat.....’
Als een kweekeling hem kwam raadplegen over zijne kans bij 't examen, was 't: ‘Indien gij uwe zaakjes goed weet, zult gij slagen. Wij voor ons letten meer op de algemeene ontwikkeling dan op de massa der kennis. Studeer dus vlijtig en zorg vooral dat ge uwen geest behoorlijk ontwikkelt en beschaaft.’
Als gezegde kweekeling door 't examen kwam, was 't:

{==161==} {>>pagina-aanduiding<<}

‘Ja, dat heb ik wel voorspeld. Ge hebt mijn raad opgevolgd en in de laatste weken vooral goed gewerkt.’ Als de bedoelde kweekeling niet slaagde, heette 't: ‘Ja, vrindje! ge hebt misschien wel uw best gedaan, maar wij vonden 't in uw eigen belang beter dat ge u nog wat oefent. Zoo als ik u gezegd heb, letten wij voornamelijk op de algemeene ontwikkeling der candidaten.’
Daar 't dus altijd uitkwam, zoo als meester Hulse gezegd had, kreeg hij een grooten naam onder allen, 't zij ze slaagden of niet,, vooral omdat de eersten in hunne blijdschap zeer geneigd waren tot dankbaarheid, terwijl de anderen later nog weer onder 't mes moesten en hem dus dienden te ontzien.
West vond meester Hulse in zijn chambercloak, naar deze hem vertelde, aan een groot werk over de geschiedenis van het schoolwezen. Reeds sinds jaar en dag hield dit werk hem bezig en zijne naaste omgeving in eerbiedige verwachting. Volgens de geheimzinnige mededeelingen van enkele ingewijden moest 't in verscheiden deelen alles bevatten wat er over dit onderwerp gezegd was en nog kon gezegd worden. Als het in 't licht kwam zou de wereld de handen ineenslaan van verbazing. Naar men fluisterde had Hulse bij de samenstelling te beschikken over ontschatbare hulpmiddelen, zoo als nog geen monograaf in handen had gehad. Alle officieele bescheiden stonden hem natuurlijk ten dienste, maar boven die had hij een schat van aanteekeningen, beschouwingen, verhandelingen en brieven, geschreven door of onderling gewisseld tusschen de leden der groote schoolmeestersdynastie, van welke hij de laatste afstammeling en erfgenaam was. Nu en dan had hij de gedienstigsten en welwillendsten onder zijne collega's een paar van die aanteekeningen laten kijken en deze, gestreeld en vereerd door de onderscheiding, verzuimden niet er wonderen van te vertellen.
Toen West binnenkwam schoof Hulse met een zucht zijne papieren op zij. 't Scheen hem moeite te kosten een

{==162==} {>>pagina-aanduiding<<}

arbeid te laten rusten, waarmeê hij nu al eenige jaren bezig was. Op de mededeeling, dat West over twee nieuwe leerlingen kwam spreken, helderde zijn gelaat evenwel op. Beleefd bood hij hem een stoel en verontschuldigde zich, dat hij en négligé was. 't Was juist tusschen schooltijd en hij moest met de uurtjes woekeren. De geschiedenis van het schoolwezen was zijne levenstaak en 't eenige voorwerp zijner studie. Tot nog toe was hem geen werk bekend, dat eenigszins aan de bescheidenste eischen kon voldoen. ‘'t Schoolwezen meneer! is... 't schoolwezen, dat wil zeggen, 't voorname element der geheele maatschappij. Op het schoolwezen en de kennis van zijne ontwikkeling berust om zoo te zeggen ons volksbestaan. Daarmee moet 't dus in verband gebracht worden. De geschiedenis der school moet de spiegel onzer volkshistorie zijn.... Al wat er tot nog toe over 't schoolwezen geschreven is, is niet anders dan eene verzameling en eene min of meer breede beschouwing van de wetten, die ten onzent tot verbetering van het volksonderwijs zijn gemaakt. Ik verlang oneindig meer. Al ken ik al de schoolboeken, die er ooit in 't licht zijn gekomen en al de hulpmiddelen, die er zijn uitgevonden, al ben ik bekend met al de besluiten en adviezen uitgegaan van de autoriteiten, aan wie ooit de aangelegenheden van de school zijn toevertrouwd geweest, al heb ik volledige kennis van de statistiek over jaren en eeuwen, al weet ik volledig, wat er voor de ontwikkeling der jeugd door corporaties en bijzondere personell is gedaan..... kan ik dan zeggen dat ik 't schoolwezen, 't eigenlijke schoolwezen in zijn maatschappelijk gewicht, in zijn verband met ons volksleven ken?... Neen, meneer! ook dan nog blijft er zeer veel voor mij verborgen, wat alleen verklaren kan, waarom en hoe de school is sâamgegroeid met ons denken en zijn, één geworden met het leven onzer natie.’
Jakob West vroeg met de meest mogelijke bescheidenheid wat dat noodzakelijkste en meest essentieele dezer bronnen dan wel was. 't Kwam hem voor, dat er voor

{==163==} {>>pagina-aanduiding<<}

eene geschiedenis van 't schoolwezen niet veel meer kon bijgebracht worden, dan wat meester Hulse opgenoemd had. Bij die onnoozele vraag en onbekookte meening plooide zich de mond van den meester tot een glimlach. ‘U zijt niet de eerste die dat meent,’ gaf hij ten antwoord, ‘en zult zoolang, tot het werk dat ik hier onder handen heb 't licht heeft gezien, vrees ik, wel niet de laatste zijn. Hier meneer!’... hij legde de hand op den hoop papieren die voor hem lag, ongeveer met dezelfde plechtigheid, waarmee weleer een priester de hand uitstrekte over den offerstier met gouden horens, ‘hier hebt ge een schat van aanteekeningen van de hand van mannen, die zelf in de school... ik durf wel zeggen geboren zijn, in de school vergrijsd en als 't ware gestorven. Mijne familie, meneer! die uit deze papieren eenmaal tot het nageslacht spreken zal, mijne familie, meneer! is van ouder tot ouder aan het onderwijs verbonden geweest. Kunt gij u niet voorstellen dat wat zij heeft geschreven en gedacht al wat tot nog toe over 't onderwijs en de school gezegd is verre achter zich zal laten?’ Jakob West boog toestemmend 't hoofd. Hij kon niet ontkennen, dat er uit familiepapieren wel wat te halen was.... ten minste als de voorvaders van dezen man meer dan de meeste schoolmeesters van hun tijd geweest waren. ‘Kunt gij u niet verbeelden, dat in de geheimste gedachten van deze mannen zooals zij die hebben neêrgelegd in brieven en korte aanteekeningen of nu en dan uiteengezet in breede verhandelingen, 't fijne van de zaak ligt opgesloten? Wat zijn tegenwoordig de meeste onderwijzers? Piepjonge mannetjes, veelal voortgekomen uit familiën waarin nooit te voren een zweem van wetenschappelijkheid te vinden is geweest, hier en daar omdat ze nergens beter te recht konden, of de verbeterde fmantieele positie der onderwijzers hen lokte, tot schoolmeester bestemd, zonder dat ze een droppel schoolmeestersbloed in hunne aderen hadden. Ik ken er, die uit een kruidenierswinkel zijn gekomen.

{==164==} {>>pagina-aanduiding<<}

Ik ken er zeker wel twintig, die voor een gewonen boerenjongen in de wieg waren gelegd. Wat kan men daarvan verwachten? Is de school en het schoolhuis niet de natuurlijke opleidingsplaats voor den toekomstigen onderwijzer? Ik, meneer! ben bij 't onderwijs grootgebracht, gelijk mijn vader, grootvader en wie weet hoe velen vóór hen, en ik durf zeggen, om iets van 't schoolwezen te weten, is dat onmisbaar.... Kom op onze vergaderingen. Hoor ze daar praten over de behoeften én eischen der school. Meneer! een man van ervaring en afkomst ergert zich aan de oppervlakkigheid die daar voorzit.... Dat praat over alles mee! Dat weet voor alles een geneesmiddel! Dat schijnt maar te denken, dat opvoeding en onderwijs dingen van den dag en van 't gezond verstand zijn, zoo als zij dat noemen. Ik vraag u, wortelt de school van 't heden niet in de school van 't verleden?.... als u dat maar met mij eens is, dan zijn we klaar.’....
Jakob West, die tegen dezen algemeenen stelregel niets had in te brengen, dan misschien dat de school, omdat ze telkens weêr met 't jonge geslacht begint, niet veel hooger in de historie behoeft op te klimmen dan tot 't nu levende geslacht en den tegenwoordigen stand van zaken, zweeg evenwel. Ook hij gevoelde eerbied voor het groote werk dat meester Hulse onder handen had en stelde zich wonder wat voor van de familiepapieren, waaruit de nieuwe geschiedenis van het schoolwezen zou voortkomen. Hij had geen literator moeten wezen om geen heiligen schroom te gevoelen voor een berg papieren, waaronder eenige die geel geworden waren door den tijd.
't Was dus met eenig vertrouwen dat hij den meester verzocht hem een oogenblik aandacht te schenken voor de belangen zijner pupillen en hem begon te vertellen wat hij bij hen had opgemerkt, wat hij meende te moeten meedeelen in 't belang van hun verdere opleiding. ‘De jongens zijn zeer verschillend van aanleg en karakter’ zei hij. ‘Ik geloof dat de een eene geheel andere leiding

{==165==} {>>pagina-aanduiding<<}

noodig heeft dan de andere’... ‘O, wat dat betreft,’ viel meester Hulse hem in de reden. ‘Wat dat betreft, behoeft u mij niets te vertellen. Die theorie dat elke jongen op een aparte manier moet behandeld worden, dat men de karakters moet bestudeeren en dergelijke eisenen meer, die theorie, zeg ik, is eene van de belachelijkste en, neem mij niet kwalijk, onbekookste meeningen van onzen tijd. Ik heb mij over diezelfde theorie wel duizendmaal geërgerd. Ofschoon ik het u niet ten kwade kan duiden, dat u 't niet beter weet, moet ik rondborstig verklaren, dat er naar mijne opinie niets van het geheele onderwijs terecht komt, als die theorie veld wint. Ik voor mij verklaar met volle gerustheid, dat ik voor dat bestudeeren van de karakters geen halve cent geef. Hier, meneer! ‘en hij lei de hand weer op de papieren’ hier staat 't, wat opvoeding en onderwijs wezen moet. De historie van het schoolwezen zal, ik verzeker 't u, die malle theorie als kaf voor den wind doen verstuiven... Mijn grootvader, die indertijd de meest bevolkte en beroemdste school van de geheele stad had, mijn grootvader meneer! wist van die nieuwerwetsche theorie geen tittel of jota af, en toch verzeker ik u, dat er nog nooit iemand geweest is die beter orde in zijne school had, dan hij. Hier meneer! hier staat 't geschreven met zijn eigen hand... ‘Een jongen is een jongen’ en daar komt 't op aan meneer! Wat zou een jongen anders wezen dan een jongen? Er had eens in mijn grootvaders school een knaap moeten zijn, die iets anders durfde zijn dan een deel van 't geheel. Als mijn grootvader maar even den vinger opstak dan was 't zoo stil, dat ge een speld had kunnen hooren vallen, en als hij zich voor de klasse posteerde en zich gereed maakte om 't een of ander afschrikkend verhaal te doen, dan voer allen leerlingen eene rilling door de aderen. Ik vraag u Avat zou er van zoo'n talrijke school terecht gekomen zijn als mijn grootvader eene studie had willen maken van elk karakter afzonderlijk.’

{==166==} {>>pagina-aanduiding<<}

Terwijl meester Hulse aldus op triomfantelijken toon redeneerde en zijn bezoeker in de oogen keek, was Jakob West beurtelings rood en bleek geworden. De beginselen van bewondering, bij hem opgewekt door de hoop papieren en het uitzicht op een dik boek over een zeer droog onderwerp, had langzamerhand plaats gemaakt voor een gevoel van walging bij zoo hooghartige verachting van 'tgeen hij zelf 't eerste en voornaamste achtte bij het stuk der opvoeding. In een oogwenk was 't hem duidelijk welke vruchten deze studie der geschiedenis van het schoolwezen afwerpen moest. Meester Hulse was een verklaarde vijand van 't geen hem juist het heiligste was, de vrije ontwikkeling van het individu. In zijne verbeelding zag hij zijne twee pupillen reeds veranderd in een paar automaten, wier doen en laten afhankelijk was van e ene soort van legercommando, wier levenslust en levenskracht binnen een paar maanden zou zijn ondergegaan in het geestdoodend formalisme eener modelschool, die onder den invloed van een meester, die historische studiën van het schoolwezen maakte, zelve voor later wetenschappelijke beoefenaars van dat vak de modellen zouden worden voor nieuwen dwang en geweld.... Met een paar woorden, waaruit meester Hulse kon opmaken, dat West later misschien nog wel eens zou aankomen, nam hij haastig afscheid en liet den laatste afstammeling van 't geslacht der schoolmonarchen aan zijn manuscript. ‘Met drie zulke schoolmeesters is de volksschool binnen een halfjaar veranderd in een dresseer-manége. Gelukkig dat die soort van geleerden uitsterft!’ bromde hij.
't Tweede bezoek van West gold meester Silm. Zoodra deze hoorde dat zijn bezoeker bij Hulse geweest was, was hij onmiddelijk bereid hem op de hoogte van diens verdiensten te brengen. Gelijk allen die den machtigen schoolman in 't openbaar vleiden, haatte hij dezen in 't diepst van zijn hart en vertelde dus met innigen wellust aan West zooveel lovaad van zijn collega als hij maar bij

{==167==} {>>pagina-aanduiding<<}

elkaar wist te brengen. Meester Silm was dan ook van eene geheel andere theorie. Voor hem was de school geen archeologisch kabinet noch een museum van belangrijke manuscripten. De school moest zich eenvoudig richten naar den geest des tijds, de maatschappij niet willen hervormen, maar den gang der algemeene ontwikkeling volgen. De meester moest bovendien, zoo veel hij vermocht, zijne studie maken van elk der leerlingen in 't bijzonder. ‘Geen schooner onderwerp voor een man van smaak en gemoed, dan dit, meneer! Ik verzeker u, dat 't mijn lievelingsstudie is, dat ik voor haar alle andere, ook de geleerdste vraagstukken, loopen laat. Ik ken niets interessanter dan 't hart van een jongen na te gaan in zijne neigingen en hartstochten. Geen studie is er die onze moeite zoo ruim beloont.... Wat is schooner en streelender, dan dat de kinderen, aan wier opvoeding en onderwijzing gij al uwe zorg besteed hebt, zich met de argeloosheid, die aan lancieren eigen is, aan u overgeven en dikwijls nog op gevorderden leeftijd tot u komen met de erkentenis alles aan u verplicht te zijn? Laat collega Hulse vrij in zijne familiepapieren schommelen, ik houd mij aan 't hart der jongens, aan de studie van hunne karakters,... al zal ik daarover nooit een dik boek schrijven misschien.’...
Dat was gesproken naar het hart van West. Hij knikte herhaaldelijk ten teeken van goedkeuring en was een paar maal op 't punt, om aan meester Silm de toezegging te geven, dat hij de jongens bij hem zou doen. Ongelukkig had dit gesprek plaats in de huiskamer van den meester en werd 't plotseling afgebroken door het binnenstuiven van diens vrouw, die een paar schreeuwende en gillende bengels aan de hand meesleurde. Op krijschenden toon eischte zij dat meester recht zou doen en haar verlossen van de belhamels, die in de keuken alles in de war gooiden, haar geen oogenblik rust lieten. Op 't zien van een onbekende sprong ze wel even verschrikt terug, maar bleek reeds te ver over het doode punt van hare toornig-
{==168==} {>>pagina-aanduiding<<}
heid te zijn, om de zeilen nog tijdig in te halen. Op de verlegen verontschuldiging van Silm, dat de jongens zeker wel ordentelijker zouden willen wezen, als ze wisten dat ze haar daarmee hinderden, barstte hare woede met alle geweld los. ‘Wat?’ gilde ze. ‘Denkt gij met uwe eeuwige zoetsappigheid de bengels tot orde te brengen. Als gij niet zoo lam waart en wat meer werk van uw eigen kinderen maakte!, zouden ze al lang op orde zijn en hun moeder niet naar 't graf brengen door hun verwenschte ongezeggelijkheid. Met uw mooie redeneeringen hebt ge de vlegels al lang voor goed bedorven. Als je er van tijd tot tijd den lap maar eens op lei, zouden ze wel beter luisteren. Je laat er mij maar voor zitten en denkt geloof ik dat je 't ver zult brengen met naar je schoolmeesters-vergaderingen te loopen. Ondertusschen laat je mij met de jongens rondsukkelen.... maar ik voorspel je dat ik 't zoo niet lang meer uithoud.’....
‘Foei vrouw!’ zei de meester op zacht bestraffenden toon. ‘Wat moet meneer wel van u denken. Ge zijt anders de zachtzinnigheid zelve en ge weet wel, dat de karakters onzer kinderen met zachtheid moeten geleid worden. Ze zijn zeer gevoelig voor een goed woord en worden door strengheid, vrees ik, maar meer verhard.’
‘Wat verhard en wat zachtheid! Als jij de jongens wat beter gaêsloegt en niet met alles je bemoeide behalve met je eigen kinderen zou je 't wel beter weten. Ik zegje dat onze jongens een paar deugnieten zijn, die voor galg en rad zullen opgroeien, als ze niet beter onder den duim worden gehouden.’....
Jakob West had reeds meer dan genoeg gehoord. Haastig nam hij ook hier afscheid en maakte daardoor een eind aan meesters verlegenheid. Onder 't heengaan sprak hij tot zich zelf: ‘Eigenlijk is er niet veel onderscheid, geloof ik, tusschen dezen paedagoog en den vorigen. Bovendien komt 't mij voor, dat iemand die zijn

{==169==} {>>pagina-aanduiding<<}

eigen jongens niet kan regeeren, een slechte opvoeder voor die van anderen moeten wezen.’
West bezocht dienzelfden dag nog een drietal onderwijzers. Een van hen vond hij in de school, bezig met aan eene klasse van kleine jongens van acht en negen jaar zeer diepzinnige en geleerde beschouwingen ten beste te geven. Hij merkte op, dat de onderwijzer daarbij gewoonlijk naar den zolder keek, over de hoofden van de kinderen heen, terwijl de jongens alle blijken gaven, dat zij zich van 'tgeen hun verteld werd niets hoegenaamd aantrokken. Al de kleine ondeugendheden, die geen leven of belangrijke beweging vereischten, werden uitgevoerd met eene zekerheid en een'ijver, die 't duidelijk maakten, hoe de knapen overtuigd waren dat de meester binnen 't eerste half uur niet uit zijne sfeer zou neerdalen. Alleen toen hij aan 't einde van eene kleine verhandeling over de leelijke gewoonte van onoplettendheid en onverschilligheid bij het leeren, de kleinen rondzag en met welbehagelijke zelfvoldoening vroeg: ‘Ge hebt mij immers allen goed begrepen, lieve kinderen!’ klonk 't eenparig: ‘ja, meester!’ door de gelederen, die als bij tooverslag in de volmaakste orde waren herschapen. ‘Als er soms een is, die mij niet begrepen heeft,’ zei de meester in antwoord op die algemeene verklaring, met een tevreden glimlachje tegen West,’ dan moogt gij 't vrij zeggen. Die mij niet begrepen heeft, steke den vinger op.’ - Geen vinger bewoog zich, maar toen meester, na nogmaals zeer voldaan geglimlacht te hebben, voortging met zijne mededeelingen en beschouwingen, grepen een paar jongens elkander in de haren, en zetten een paar anderen hun spelletje van ‘boter, melk en kaas’ voort, als of er niets gebeurd was.
‘Hebt ge nog al reden van tevredenheid over 't resultaat van uw onderwijs, meester?’ vroeg West toen de knapen na geëindigden schooltijd naar buiten gestormd waren.

{==170==} {>>pagina-aanduiding<<}

‘O ja! zooals u zelf hebt kunnen opmerken, laat de aandacht niets te wenschen over,’ was 't antwoord. ‘De schoolopziener heeft mij nog onlangs een compliment gemaakt over de orde, die er bij mij heerscht.’
‘Mag ik vragen, of die schoolopziener ook een beetje bijziende is?’ zei West en liet den meester alleen om na te denken over de beteekenis van zijne vraag. 't Behoeft niet gezegd te worden, dat hij er geen oogenblik aandacht zijne pupillen op deze school te doen.
De beide andere onderwijzers vielen evenmin in zijn smaak. De verwaandheid van deze heeren sloot alle verder onderzoek buiten. De een vertelde hem zulke wonderen van de resultaten die hij verkregen had, dat 't onbegrijpelijk was, hoe eene regeering, die Nederlandsche leeuwen en medailles uit te deelen heeft, dezen man nog niet had opgemerkt. De andere blufte een heel uur lang over de heldenfeiten, die hij tegenover zijne superieuren en hooge autoriteiten had gepleegd. Hij had den schoolopziener meer dan eens zoo op zijne plaats gezet, dat de man hem niet meer aan durfde. Hij had een loopje genomen met de geheele school-commissie en den burgemeester eens en vooral den lust benomen, om bij hem in schooi te komen kijken. Hij sprak over Koo van Lennep, Jaap de Gelder en Bram van der Hoeven alsof 't zijne schoolkameraden geweest waren en velde over de wetenschappelijke boeken van den laatsten tijd een oordeel, alsof hij, indien hij maar wilde, wel in staat zou wezen om op elk gebied, aan dat haspelen en knoeien voor goed een einde te maken, al die beroemde en knappe lui in hun hemd te laten staan.
Door zooveel teleurstellingen zou Jakob West wanhopig geworden zijn, als hij niet eindelijk een man naar zijn hart gevonden had. Op 't punt van, ondanks onze mooie schoolorganisatie, aan het onderwijs te vertwijfelen, ontmoette hij een zijner bekenden, die zelf een paar jongens van den leeftijd van Frans en Frits had. Op de klacht van

{==171==} {>>pagina-aanduiding<<}

West, dat hij den geheelen dag reeds had loopen zoeken naar een goeden onderwijzer, vroeg deze hem of hij al bij meester Havelhorst geweest was. ‘Ga eens bij hem. 't Zou mij verwonderen als gij niet goed terecht kwaamt. Mijne jongens gaan sinds een jaar daar op school. Ik ben bijzonder tevreden over zijne leiding.’
West volgde die aanwijzing. ‘Misschien’, zei hij bij zich zelven ‘zijn de ouders nog wel 't meest competent om over onze scholen te oordeelen. De Hemel geve, dat ik in meester Havelhorst vind wat ik zoek.’
Meester Havelhorst zat te midden van zijne kinderen toen West in den laten namiddag bij hem binnen trad. Hij was bezig den oudsten te helpen bij 't bouwen van een groot paleis van bordpapier en hield tevens 't oog op de tactische oefeningen van de jongeren, die door middel van looden soldaatjes en een paar oude sigarenkistjes de belegering van Sebastopol voorstelden. Met de stijfselkwast in de hand beval hij een der jongens meneer West een stoel te geven en verzocht dezen verlof even te mogen voortgaan. Ze waren zóó klaar en hij was dan geheel ter beschikking van zijn bezoeker.
Een paar minuten later had hij vernomen wat West tot hem bracht en zaten de beiden mannen vertrouwelijk te praten. De kinderen zetten hun rustig spel aan de tafel voort, terwijl meester Havelhorst zieh zoo plaatste dat hij zonder 't gesprek met West af te breken of dit onbeleefd te storen, hen in 't oog hield.
Evenals bij de anderen begon West in algemeene trekken aan te geven wat hij verlangde, welke voorstellingen hij zelf van eene goede, degelijke opvoeding had.
‘Mijn waarde Heer!’ zei Havelhorst. ‘Ik geloof dat wij elkander spoedig zullen verstaan. Gelijk ik bemerk zijt u een man die zonder 't onderwijs in een keurslijf te willen knellen, toch eenige waarborgen verlangt voor den regelmaat en den gang van zaken. In de persoonlijke overtuigingen van den meester zoekt gij die waarborgen 't eerst.

{==172==} {>>pagina-aanduiding<<}

Zonder persoonlijken aanleg voor den omgang met kinderen, zonder gevoel voor de rechten en eigenaardigheden der kleinen, zonder een hooger zedelijk en godsdienstig beginsel bij hunne opvoeding en leiding, hebt gij geen genoegzaam vertrouwen in de geschreven wet, noch in de voorgeschreven regelmaat, om gerust te zijn omtrent de toekomst. Welnu, ik ben dat geheel met u eens. Laat mij daarbij voegen, dat ik u juist daarom geene enkele verzekering of belofte geven kan. De algemeene phrase, dat ik veel van kinderen houd en geen hooger roeping ken dan die van onderwijzer, zegt immers op zich zelve nog hoegenaamd niets? Er is zoo menigeen, die dat met mij verklaren kan, wien ik toch niet gaarne mijne kinderen zou toevertrouwen. Opvoeding en onderwijs zijn in mijn oog twee dingen, die men nooit onder eene formule zal kunnen brengen en eene belofte is ook eene formule. Al wat gij op dit terrein vinden kunt zijn negatieve eigenschappen. Positieve zult ge niet aantreffen dan buiten den kring van 't geen wij opvoeding en onderwijs noemen.
Een onderwijzer moet dit niet zijn en dat niet zijn, zóó niet doen en zus niet handelen... hoe hij eigenlijk wel handelen moet en vooral hoe hij denken moet en wat hij willen moet.... och, mijn beste heer! er is over dat sujet meer geredeneerd dan gedacht en meer papier volgeschreven dan er hersens afgepijnigd zijn. Geen onderwerp waarbij de phrasenmakerij meer vrij spel heeft; geen onderwerp dat meer uitgeput en minder ernstig' behartigd is geworden. Er is daarbij bijna altijd gediscussieerd, zonder dat er veel om den meester of om de jongens gedacht is.
Kijk, 't zou kunnen gebeuren dat u een jongen bij mij bracht van wien ik letterlijk niets kon maken. 't Zou kunnen gebeuren, dat u hem bij een ander bracht en dat deze er iets zeer bijzonders van maakte. Wat zou dat bewijzen? Zou 't bewijzen dat ik een ongeschikt en die andere een hoogst bekwaam onderwijzer is? In de meeste

{==173==} {>>pagina-aanduiding<<}

gevallen zal 't publiek aldus oordeelen. De onderwijzer die met een jongen klaar komt, krijgt onbedingd de eer van 't werk. Hij, die een jongen opgeeft, oogst de schande. Vandaar dat bijna nooit een onderwijzer erkennen zal dat hij persoonlijk van den een of anderen knaap niets maken kan en dus liever dan dat te doen blijft peuteren en knoeien, tot de jongen in den grond bedorven is.
De schoonste stelregel bij opvoeding en onderwijs (de hemel gave, dat wij dien konden ingevoerd krijgen!) zou deze wezen: ‘dat de persoonlijkheid van den meester en die van den jongen twee zijnde de ervaring moet bewijzen of die beiden voor elkaar geschikt zijn of niet, en dat in 't laatste geval die beiden zoo spoedig mogelijk van elkaâr verwijderd moeten worden. Of kent ge iets onzinniger dan de stelling dat een meester, die goed is voor tien jongens 't per se ook is voor dertig en honderd, dat alle kinderen gedreven moeten worden naar den onderwijzer, die op 't beste resultaat wijzen kan, indien men 't daarbij laat berusten en nu verder noch op meester noch op leerling let?’
Ik voor mij wil en kan niets beloven. Ik beloof alleen, zoodra ik zie dat ik 't hart uwer pupillen niet kan winnen en daardoor geen anderen toegang kan vinden tot hun hoofd dan met den hamer en beitel der zoogenoemde inpomperij, dat ik u onmiddelijk zal waarschuwen en in 't belang van de kinderen verzoeken naar een anderen onderwijzer om te zien. Daardoor krijgt onze overeenkomst in zekeren zin den vorm van een contract, dat ik mij voorbehoud even goed als u en om eene zeer welwillende reden te kunnen verbreken. Kunt u die bepaling goedkeuren?’
West had tegen die bepaling niets in te brengen. Ofschoon afwijkende van alle regels beviel de manier van Havelhorst hem zeer bijzonder. Voor 't eerst zag hij in, wat hem wel eens voor den geest gezweefd had, maar wat hij nooit onder woorden had gebracht, dat de gewone vorm niet de ware is. De meester zet eene school op of 't gemeente-
{==174==} {>>pagina-aanduiding<<}
bestuur zet een onderwijzer aan 't hoofd eener school. Nu komen de ouders en ‘doen’ zooals ze dat eigenaardig uitdrukken hunne kinderen op de school. De meester gaat aan het onderwijzen en onderwijst zoo lang als 't den ouders behaagt de kinderen op school te laten. Van tijd tot tijd zegt de meester, als hij heel oprecht van karakter is, tot den vader zoo en passant: ‘'tis een zware taak, om iets van uw jongen te maken.’ De vader trekt een leelijk gezicht. De moeder verzoekt meester hem toch vooral niet te hard te behandelen. Na een jaar of wat komt de jongen thuis en is onbruikbaar. Dan is Holland in last!
De methode van Havelhorst beviel Jakob West dus bijzonder. ‘Top,’ zei hij, ‘ik ga 't contract aan en zend u morgen de beide jongens.’
Zoo kwam 't, dat Frans en Frits op school kwamen bij meester Havelhorst, van wiens inrichting 't laatste schoolverslag niets anders vermeldde dan dat 't de minste school van de stad was......................
Toen West thuis kwam, vond hij 't zelf vreemd dat hij over dit laatste bezoek, hoe gunstig ook voor zijne kleine vrinden, toch maar half voldaan was. Er was iets dat hem hinderde.
‘Ik geloof’ prevelde hij,’ dat ik een belangrijke ontdekking gedaan heb. Met al mijne mooie theorieën en wijze redeneeringen ben ik toch wel bekeken ook al niet veel meer dan een pedante schoolmeester. Aan de mogelijkheid van zooveel zelfverloochening en eenvoud als ik bij Havelhorst heb aangetroffen, had ik niet eens gedacht... En de man, die mij onwillekeurig dit lesje gaf, behoort tot het gild der geijkte pedanten... Ik kan niet zeggen, dat dit streelend voor mijne ijdelheid is.’



{==175==} {>>pagina-aanduiding<<}

Twaalfde hoofdstuk.

Waarin de schrijver de indrukken van het tot nu toe verhaalde samenvat en de geschiedenis een paar stappen verder brengt.

Ofschoon Jansen aan West verzekerd had dat hij berusten zou in al 'tgeen zijn vrind voor Frans besluiten mocht, hinderden hem twee dingen meer dan hij zich zelven zou hebben durven bekennen, vooreerst de omstandigheid dat West juist die school gekozen had, die officieel 't minst stond aangeschreven en ten tweede de combinatie met Frits Eggink. Onze boekhouder was, zooals meer menschen van zijn soort, een kleine aristocraat en tevens buitengemeen gesteld op den stempel der bevoegde autoriteiten, wat zeker niemand verwonderen zal, die ooit met kantoorbedienden en ambtenaren tegelijkertijd in gezelschap geweest is. Of men spreekt van ‘de firma’ of van ‘'t gouvernement;’ of men zegt ‘de patroon’ of ‘de chef’ is bij de waardeering van zedelijke feiten en verschijnselen volkomen 't zelfde. 't Zit 'm in de gewoonte van te werken voor een doel dat in het onbekende ligt, en onder 't oog van menschen, die op ons neer en over ons heen kunnen zien. Dat wekt eerbied en navolgingszucht of duidelijker gezegd, dat geeft zelfs aan de besten maar al te licht een tint van slaafsche vrees en ongemotiveerde hooghartigheid.

{==176==} {>>pagina-aanduiding<<}

Jansen was van meester Havelhorst niet zeker, want de man stond op de officieele lijst onderaan. Hij vreesde voor den invloed dien Frits op Frans zou kunnen uitoefenen, want de vader van den knaap was een dief geweest. De opmerking van West dat Jansen zelf kennis kon gaan maken met den onderwijzer van zijn vriendje en dus nog beter dan door de oogen der bevoegde autoriteit namelijk door zijn eigen oogen zien, maakte in den grond der zaak even weinig verandering als de verontwaardiging, waarmee West het beoordeelen van 't karakter van een kind naar het gedrag van diens vader beantwoordde.
‘Al was de vader van Frits een moordenaar geweest... Frits is en blijft een koninklijke jongen! Hebt gij zelf niet onlangs gezien, welk een edel en grootmoedig hart er in dien knaap zit? Hebt gij zelf niet betuigd zelden braver en edeler man ontmoet te hebben dan zijn grootvader? De misdaad van den vader kan immers niet verhaald worden op een kind, dat in geen enkel opzicht in die misdaad gedeeld heeft? 't Gestolene is door den ouden Eggink vergoed en de vader is na geëindigden straftijd naar de Nieuwe Wereld vertrokken om een ander leven te beginnen. Ik dacht, dat gij menschelijker en Christelijker waart.....’
Jansen meesmuilde iets, dat op eene bevestiging van deze laatste gunstige vooronderstelling geleek. Hij dacht Goddank niet onmenschelijk en onchristelijk over zijne naasten. Hij wist wel, dat men aan een kind niet mocht verwijten, dat zijn vader een misdadiger geweest was. Hij had 't duizende malen afgekeurd dat de maatschappij in dit opzicht zoo onbarmhartig was en 't zoo moeilijk maakte voor een man, die zich eenmaal vergrepen had, om er weer bovenop te komen. Als hij 't geld er voor missen kon, zou de vereeniging tot hulp en opheffing van ontslagen gevangenen zeker de eerste zijn waaraan hij zijne contributie zou willen offeren. Maar West wist zoo goed als hij, dat niet alle menschen er zoo over dachten.

{==177==} {>>pagina-aanduiding<<}

West zou moeten toestemmen dat 't dubbel moeilijk was om de neiging van ons hart te volgen als het kinderen van een ander en vooral als 't een wees betrof. West zou ook moeten erkennen, dat er toch vele voorbeelden waren, waaruit duidelijk was gebleken, dat het bloed wel degelijk de geleider van het karakter geweest was, dat de zoon maar al te vaak de booze neigingen van zijn vader geërfd had, zonder dat hij bij dezen als 't ware in de boosheid ter schole gegaan had....
Onze literator, die niemand te ontzien had en, als 't zedelijke vraagstukken betrof, ook niemand ontzag, stemde natuurlijk niets van dit alles toe. Daar de quaestie op een algemeen maatschappelijk terrein gebracht was, greep hij gretig de gelegenheid aan om op de maatschappij in 't algemeen los te trekken. Haar Corsikaansche haat, haar rusteloos vervolgen van den gevallene en zijn geslacht, haar duivelsch welbehagen en hyenaächtig genot om rond te snuffelen in 't verleden en de toekomst van een mensch te verpesten door booze geruchten en onchristelijke gissingen, werden door hem in al hun naaktheid en armzaligheid ten toon gesteld. Voor eene maatschappij die steenen opzocht om zelfs de kinderen der overspelige vrouw daarmee te treffen, was Christus te vergeefs op aarde verschenen. Voor een geslacht dat de idee der materieele voortplanting ontheiligde door ze van eene goddelijke instelling tot een voertuig voor den duivel te maken, was de zegen van 't Paradijs tot een vloek geworden. Voor menschen van goeden naam en menschlievende reputatie, die reeds vooruit bepaalden dát zij de nakomelingen van den zwakkeren broeder zouden martelen tot ook deze in wanhoop en uit nooddwang de verachting hunner natuurgenooten werkelijk waardig geworden waren, was de God der liefde een monster wiens heilig woord zij gebruikten, zooals weleer de pijnbank gebruikt werd, om te ontdekken wat niet misdreven en te doen bekennen wat nooit gedaan of gesproken was.

{==178==} {>>pagina-aanduiding<<}

Zulk eene maatschappij was dieper gezonken dan de broeders die zij uitwierp, meer doortrokken van zonden en verdorvenheid dan de kinderen die zij reeds bij hunne geboorte teekende. Hij, West, achtte 't een vloek in zulk een maatschappij te moeten leven en hij kon niet gelooven dat zijn brave vrind Jansen aan die goddelooze bekrompenheid, die misdadige kleingeestigheid eenig aandeel wilde hebben.
Nu, dat was dan ook volstrekt 't geval niet. Als West het zoo opvatte, dan was Jansen natuurlijk evenmin geneigd als hij, West zelf, om met de groote massa mee te doen. Bij had 't reeds gezegd, dat hij gaarne alles zou willen doen, om gevallenen op te heffen, hun terugkeer in de maatschappij gemakkelijker te maken. De zaak was alleen maar dat het hem wat ruw op 't lijf gevallen was. Hij wou dan ook wel erkennen, dat die oude Eggink een zeer braaf man, naar 't scheen een christen van den echten stempel was. Ofschoon hij zijn kleinzoon bedierf, maakte dat wel eenig verschil. Had hij West ook niet hooren zeggen, dat de moeder van dien jongen een zeer achtenswaardige, een bijzonder brave vrouw geweest was? Dat maakte ook altijd weêr eenig verschil. Hij had dan ook eigenlijk op 'tgeen West gedaan had, geene aanmerking willen maken. 't Was maar eene bedenking geweest,... eene opinie... eene meening, zoo als men die wel eens meer zei, maar de zaak was overigens in goede handen en alles moest in elk geval blijven zooals 't door West was bepaald. Hij was zijn vrind zeer verplicht, dat deze zich zooveel moeite gegeven had. Hij zelf zou 't zeker niet beter gedaan hebben enz. enz......................
Nu, 't eind van dit discours was, dat de vrinden allebei schijnbaar tevreden waren en bij 't scheiden elkaâr de hand gaven met de geheime gedachte: ‘als ik u soms onwillekeurig pijn gedaan heb, neem 't mij dan niet kwalijk,’ - doch dat daarbij de een zich vernederd gevoelde

{==179==} {>>pagina-aanduiding<<}

en meer dan ooit geneigd om zijn vrind een dollen idealist te noemen en dat de andere gegriefd was, ja, in den grond zijns harten overtuigd, dat hij met een zeer geregeld en uiterlijk onberispelijk maar niettemin bijzonder ordinair, ploertig mensch te doen had gehad. 't Was voor de toekomstige opleiding van Frans Holster niet voordeelig, dat zijne beide beschermers tot deze wederkeerige ontdekking en waardeering kwamen, ofschoon ze uiterlijk de beste vrienden van de wereld bleven en wederzijds overtuigd waren, dat ze elkander geen minder goed hart toedroegen dan te voren.
Jufvrouw Rol had in de gemaakte schikkingen volstrekt geen zin. Eigenlijk had zij met de bemoeiingen van meneer West nog minder op dan met die van Jansen. Ze kreeg den eerstgenoemde wel is waar nooit te zien, maar 'tgeen Fransje van hem vertelde, was meer dan genoeg om haar een onverzoenlijken haat tegen diens nieuwen beschermer in te boezemen. Jufvrouw Rol wist veertien dagen nadat onze knaap voor 't eerst bij West geweest was, precies alles, ja meer dan de man zelf. Al de neigingen van zijn hart en al de gedachten van zijn geest had ze met wonderlijke snelheid onder termen gebracht. Vooreerst was West een vrijdenker, een mensch die aan God noch zijn gebod geloofde. Jufvrouw Rol had dit opgemaakt uit de omstandigheid, dat hij Zondags onder kerktijd met Frits en Frans naar Zeeburg gewandeld was. Ten tweede was West een roode republikein, dat is een man, die alle verschil van standen wegredeneerde en meende net zoo goed als ieder ander te mogen doen wat hem goeddacht. Jufvrouw Rol was hiervan overtuigd, toen ze hoorde, dat de beide knapen op dezelfde school zouden komen. Een kruier was toch maar een kruier. Ofschoon zij, jufvrouw Rol, 't mensch meer goed had gedaan en wel uitgerekend misschien meer aan haar te koste gelegd had dan verdiend, had jufvrouw Holster, die bij haar op de voorbovenkamer in haar armen ge-
{==180==} {>>pagina-aanduiding<<}
storven was, zich toch eenmaal mevrouw laten noemen en dat was haar toegekomen ook. 't Verschil was dus wel wat al te groot. Zij zelve zou als ze kinderen had er eerst nog eens over denken eer zij ze met een kruiersjongen op dezelfde school zou doen. De goede dame wist gelukkig nog niet eens, dat de vader van Frits een dief geweest was!
Ondanks al deze grieven en bezwaren zorgde jufvrouw Rol uit het zog van West te blijven en tot haar geluk was dit zeer gemakkelijk door de voorstelling, die Jansen van de verhouding der verschillende partijen gegeven had. De kinderen waren voorloopig gebleven waar ze waren, had Jansen gezegd. De opperste leiding berustte bij hem, als gemachtigde van meneer Melder. Jufvrouw Rol bekleedde daardoor in de gedachte van West een zoo onbeduidend plaatsje, dat hij zijn kleinen vrind bijna nooit naar haar vroeg, en haar invloed op diens karakter en ontwikkeling in 't geheel niet in aanmerking nam, iets wat wij wel is waar betreuren, maar ons toch zeer goed begrijpen kunnen. Toen Frans Holster tot jaren van onderscheid gekomen was heeft hij dikwijls beleden, dat de wanhopige pogingen door zijne jeugdige verbeelding gedaan, om West en jufvrouw Rol onder één licht te brengen en in zijne gedachten te verzoenen, de oorzaak geweest zijn van een oceaan van kwellingen en folteringen en tevens de verklaring van menige fout in zijn volgend leven. Als hij bij 't toenemen zijner genegenheid voor West niet een onweêrstaanbaren afkeer voor zijne pleegmoeder had voelen opkomen: als hij 't gemeene, alledaagsche en bekrompene eenvoudig op zij had kunnen leggen en onverschillig voorbijgaan, zou hij veel gelukkiger en voor de ordinaire maatschappij veel meer geschikt geweest zijn. En, wat meer zegt, als hij niet genoodzaakt geweest was om telkens en telkens weer zijne indrukken te meten aan de koninklijke en, hoe grillig ook, even goed afgewerkte en afgeronde figuren van West en

{==181==} {>>pagina-aanduiding<<}

jufvrouw Rol, dan zou Jansen hem niet zoo alledaagsch en middelmatig zijn voorgekomen, als de eerlijke en brave man nu langzamerhand in de oogen van onzen held worden moest. Deze zijn eerste en welmeenendste beschermer miste alles, wat een knaap in deze omstandigheid kon boeien. De vereering van Frans werd door 't kantige en groteske waaronder goed en kwaad zich aan hem voordeden, meer fanatiek en hartstogtelijk dan menschen als Jansen kunnen verdragen en waardeeren.
Deze omstandigheid, die wij hier zoo onnoodig verklappen, bleef evenwel zonder invloed op de wederkeerige genegenheid van Jansen voor zijn kleinen bescherming.
Ondanks de preek van West tegen ‘de firma's’ en ‘de firma-aanbidding’ bleef 't bij dezen vast besloten, dat Frans de erfgenaam en opvolger van meneer Melder moest worden. Al wat Jansen deed of niet deed, goedof afkeurde, stond met dat plan in verband. Zoodra Frans bij meester Havelhorst genoeg geleerd zou hebben om te kunnen optreden, zou Jansen een plaatsje voor hem vragen op ‘'t kantoor.’ Hij zelf zou alsdan zijn leermeester, zijn mentor, zijn wegwijzer door al de kronkelpaden van den handel, naar al de geheimen van het beursleven wezen; met eigen hand zou hij hem voorzichtig naar de kruk geleiden, waarop hij eenmaal als op een troon zou zitten en heerschen over wissels en cargalijsten. 't Deed er dus eigenlijk niet veel toe, wat jufvrouw Rol beraamde, wat Jakob West besloot, en wat meester Havelhorst doceerde... de groote dag zou komen aan 't eind van een weg, die met 't kantoor begon en op 't kantoor 'uitliep, en op dien weg was hij, Jansen, de eenige, die den knaap kon baten.
't Was, met het oog op deze toekomstige plannen, voor den boekhouder van meneer Melder eene kleine teleurstelling toen de patroon op zekeren morgen het kantoor binnenstapte, gevolgd van een jongmensch, dat hij Jansen aanbeval als een neef van zijne vrouw en de erfgenaam van

{==182==} {>>pagina-aanduiding<<}

de vacante kantoorkruk in 't achtervertrekje. De machination van de Tekels waren buiten onzen eerzamen vrind omgegaan. Van al de heerlijkheden die meneer Melder hadden verleid om van zijn stelregel af te wijken, had Jansen niets genoten of geroken. Zelfs was hij in 't geloof aan 't onomstootelijke van al wat bij Melder stelregel heette, vrij gerust geweest, dat de nieuw bediende weer als altijd een loontrekkende zou zijn, en had hij daarom juist berekend, dat hij zelf nooit tot zijn doel met Frans zou komen dan na lange Operation, na 't aanleggen van vele mijnen en 't opwerpen van onderscheiden hooge wallen. Zooals 't nu gegaan was viel zijn patroon hem tegen, viel zijn eigen doorzicht hem tegen, en was hij ontevreden in de eerste plaats op het jonge mensch dat daar voor hem stond en dat zijne instructiën verwachtte, met een gezicht zoo ootmoedig' en eene houding zoo nederig, dat Jansen niet begreep wat hier den boventoon verdiende, argwaan of medelijden, afkeer of stille bewondering voor zoo veel aanleg voor den lessenaar en de rol van kantoorklerk..
‘Antoine Tekel!’ zei meneer Melder met de statigheid van een mînister die zich voor een oogenblik met een ondergeschikt figuur bemoeid heeft, maar nu ook weêr terugkeert tot de geheime vertrekken, waar hij zijne grootsche staatsmansplannen uitbroeit. ‘Antoine Tekel! gij zult van meneer Jansen, mijn boekhouder, vernemen wat gij te doen zult hebben. Deze zal u bovendien zeggen, dat ik van al mijne ondergeschikten dubbelen ijver verwacht. Door ingespannen vlijt en zorg van mij en allen, die aan mijne firma verbonden zijn, deden wij tot nog toe meer zaken dan velen mijner handelsvrienden, die met een driedubbel personeel werken. Vergeet nooit dat 't u een eer moet zijn aan mijn huis verbonden te wezen.’.....
Antoine Tekel boog 't hoofd met de erfelijke nederigheid en bescheidenheid en bleef achter den rug van zijn pa-
{==183==} {>>pagina-aanduiding<<}
troon en oom staan, toen deze op zijn kruk geklommen was om zich over de ingekomen brieven te buigen, als of er geen neef en geen Tekels in de wereld waren.
De jongeheer Antoine Tekel, dien wij reeds eenigszins kennen, had oorspronkelijk Antonie geheeten en was in de familie ook met dien naam genoemd geworden tot den dag, waarop een zijner oudere zusters geëngageerd geraakt was met een majoor in Fransche dienst. Toen was zijn naam in dien van Antoine veranderd en ofschoon gezegde majoor, die zijne aanstaande vrouw aan de speeltafel te Homburg had leeren kennen, twee jaren na zijn huwelijk weer uit de familie verdween, daar hij aan de tafel van een der vorsten van Reuss jungere Linie ten gevolge van een indigestie stierf, en zijne weduwe sinds lang hertrouwd was met een grutter uit Deutichem, was die naam van Antoine gebleven, was er niemand in de familie, die zich herinnerde dat wijlen zijn peet een echte Hollandsche commissionair in haring en zoutevisch geweest was. Zooals hij daar achter den rug van zijn nieuwen patroon tegen den muur van 't smalle kantoortje geplakt stond, zou bovendien niemand er aan gedacht hebben, dat een ordinaire Hollandsche naam eenigen invloed ten goede op zijn karakter zou hebben kunnen uitoefenen. Nooit droeg een knaap een uitheemschen eigennaam met meer eenvoud en ootmoed!
‘Als de jongeheer mij maar volgen wil’ zei Jansen ‘zal ik hem zijne plaats en werkzaamheden aanwijzen.’ Tegelijkertijd opende hij de porte-brisée, die hen van 't achterkantoortje scheidde. Op de beweging daardoor veroorzaakt keken de drie ons bekende automaten even van hun werk op, alsof zij door een ijzerdraad met de deur verbonden waren. Zoodra Jansen de deur achter zich gesloten had, vielen de hooiden in een oogenblik weêr neêr op de drie borsten, op den aangegeven afstand van de drie folianten, die ze voor zich hadden. ‘Een neef van meneer Melder!’ zei Jansen, ‘een neef van mevrouw Melder!’ voegde hij

{==184==} {>>pagina-aanduiding<<}

er verbeterend bij. De drie hoofden werden weer opgebeurd en de drie hoofden knikten even, alsof ze wilden te kennen geven dat zij dat wel konden zien. ‘De jongeheer zal de plaats van Bruin, onzen gestorven vrind, innemen,’ zei Jansen verder. De drie kruinen vielen weêr neêr, alsof ze zich bogen voor de nagedachtenis van den automaat, wiens mechaniek kapot was geraakt en tevens als een teeken, dat zij 't heel natuurlijk vonden, dat de leege plaats weêr werd bezet. ‘Ik zal u verzoeken te beginnen met deze brieven te copiëeren’, zei de boekhouder tot den nieuwen bediende’ morgen zal ik met den patroon raadplegen hoe uw werk verder zal geregeld worden’ ‘en hij haalde een kruk van onder de open plaats aan den lessenaar. ‘Gij zult als ge klaar zijt, wel de goedheid hebben u even bij mij te vervoegen.’
De jeugdige Tekel, die deze korte plechtigheid met neêrgeslagen oogen had bijgewoond, schoof nu op de aangewezen kruk en stak de hand uit naar eene pen, die dwars op den inktkoker lag. De pen was nog zwart van de ingedroogde inkt. 't Was de pen waarmeê Bruin, de automaat die kapot geraakt was, zijn laatsten regel had geschreven. De jongeheer Antonie Tekel nam een pennemesje uit zijn zak en krabde de inkt er af, tot dat het staal glom of 't goud was. Terwijl hij daarmeê bezig was, had Jansen zich verwijderd en de deur van de porte-brisée weêr gesloten. Een kwartier lang werd er geen ander geluid gehoord dan 't vijlen van Antoine en 't krassen van de drie pennen der drie automaten. Toen de pen glad genoeg was, ging de nieuwe klerk ook aan 't schrijven. Hij copiëerde zes brieven en schreef op een klein stukje papier, dat hij daarna zorgvuldig toevouwde en in zijn zak stak, al de namen die in die brieven voorkwamen, benevens al de cijfers welke daarin vermeld stonden. Slechts tweemaal keek hij onder die werkzaamheden op, beide malen om een blik te laten gaan over de drie hoofden, die naast en over hem hunne half kale kruinen naar hem gewend

{==185==} {>>pagina-aanduiding<<}

hielden. Ofschoon er aan die kruinen niets te zien was scheen de beschouwing dier dorrende hoogten hem toch te voldoen, want hij grinnikte een paar maal van pleizier, zoodat de drie confraters opkeken en blijkbaar niet wisten hoe ze 't hadden, toen zij hem met neêrgeslagen oogen en ingespannen vlijt weêr aan zijne brieven zagen werken.
Juist toen hij zijne zes brieven gecopiëerd had, sloeg de klok twaalf uur en haalde elk der automaten uit een verborgen hoek een uitgedroogd kadetje terwijl de loopjongen met vier koppen slappe koffie binnen kwam. Toen deze zag dat de nieuwe bediende zich niet voorzien had, proponeerde hij in de buurt een kadetje voor hem te gaan koopen. Antoine gaf hem een dubbeltje en ontving binnen vijf minuten 't verlangde en de helft van 't geld terug. Hij besloot den volgenden dag de algemeene gewoonte te volgen.
Terwijl zij aten werkten de automaten niet. Ze spraken dan net als gewone menschen over allerlei dingen van den dag. Zoowel de politiek als de kerkelijke aangelegenheden werden behandeld. Geen huiselijke omstandigheid of ze werd aan de orde gesteld. Als ze aten, gevoelden de automaten zich blijkbaar vrij eti genoten ze hunne vrijheid met volle teugen. Daar ze elkaar van haver tot gort kenden, hadden ze zelfs menigmaal onderling grappen en aardigheden, waarvan een ander mensch niets begrepen zou hebben, gaven ze elkaâr nu en dan steken, die zoo diep onder water lagen, dat men ze met geen duikerklok zou bereikt hebben. Op de oppervlakte bleef alles even kalm. Daar zag men niets dan een ordinair gesprek over koetjes en kalfjes, onder een broodje en een kop koffie.
Dezen morgen waren de wateren kalmer dan ooit. Zelfs ia de diepte was geen beweging. De drie automaten schenen te gevoelen dat er een gewichtige dag voor hen gekomen was, dat met den neef van den patroon, ofschoon hij een stil en werkzaam jongmensch scheen te zijn, een nieuw tijdperk voor 't kantoor of liever op 't kantoor was aangebroken. Ze voelden, waardoor en hoe wisten ze zelve

{==186==} {>>pagina-aanduiding<<}

niet, dat ze van nu af aan elkaâr nooit meer moesten plagen, dat ze elkaâr ook zelfs in 't geheim niet langer moesten benijden, dat 't onvoorzichtig zou wezen elkaâr niet zooveel mogelijk te vrind te houden, ja, dat ze in de gegeven omstandigheden eene soort van geheim verbond moesten sluiten en ze sloten 't, zonder dat iemand dit zag of vermoedde. De nederigheid van dat jongmensch kwam hun verdacht voor. Ze waren een beetje huiverig tegenover deze volleerde arbeidzaamheid bij een leeftijd, die geheel andere eischen pleegt te doen dan een kantoorkruk en 't copiëren van brieven. Zonder het onder woorden te kunnen brengen, zagen zij in, dat deze jonge man of een huichelaar of een geboren automaat was en voor 't laatste moet men een genie zijn of ten minste veertien kwartieren van kantooradel in zijn wapen hebben.
Antoine Tekel at zijn droog kadetje en keek onderwijl de drie automaten beurtelings aan. Hij blies den eenen den damp van zijn heete kop koffie toe, terwijl hij door dien damp heen zijne oogjes spottend toekneep, zoodat de automaat in quaestie 't met zich zelven niet eens kon worden of de knaap hem voor den gek hield, of wel eenvoudig verdiept was in de bezigheid van zijn koffie koud te blazen. Daarna, terwijl Antoine een onbehoorlijk stuk van zijn kadetje in den mond stak, trok hij zijn neus zoo hoog op, dat de automaat die naast den zoo even genoemden zat op 't punt was om te vragen of hij iets aan hem te zeggen had, maar zich nog tijdig bedwong, toen de neus weer in zijne gewone houding was gebracht. Vervolgens was 't de beurt van den derden. Deze die naast Antoine zat, was juist bezig aan zijne vrinden te vertellen hoe zijn kleinzoontje gisteren school had moeten blijven om een paar jongensstreken, die den grootvader blijkbaar niet weinig trotsch maakten, toen de nieuwe klerk zich op zijne kruk omdraaide en terwijl hij met groote belangstelling naar zijn buurman scheen te luisteren, zijn hoofdhaar en beide ooren in beweging bracht, zonder een spier van zijn gezicht te ver-
{==187==} {>>pagina-aanduiding<<}
trekken, een van de kunststukken, waardoor hij nog zeer onlangs menige betuiging van bewondering van zijne schoolmakkers had verworven en dikwijls den een of anderen ondermeester woedend had gemaakt. De automaat, die nu aan deze proef onderworpen werd, werd beurtelings bleek en rood. Hij wist niet of hij hier aan zenuwtrekkingen of aan kwaêjongensgrappen moest denken. Daar de nieuwe confrater een neef van meneer of liever van mevrouw Melder was, hield hij zich maai' aan de eerste opvatting.
De dag liep verder zonder ongelukken af. Zoowel de na- als de voormiddag werd door Antoine besteed aan de geheimzinnige rol, waarvoor hij op 't kantoor gekomen scheen. Jansen kon 's avonds niet ontkennen dat 't jongemensch al hetgeen hem opgedragen was niet onverdienstelijk had verricht en stemde ten dien aanzien in met meneer Melder, die de bescheidenheid, welke in geheel zijne houding doorstraalde meer dan eenmaal prees.
Ook de automaten, al voelden zij er groote neiging toe, vonden niets op den jeugdigen Tekel aan te merken. Hij was stil en deed zijn werk zonder aanmatiging. Als hij zoo bleef, zou 't een model automaat worden.
En toch hingen de hoofden van alle drie, toen ze aan den avond van dezen dag door 't voorkantoortje stapten en meneer en Jansen goeden avond wenschten, dieper dan ooit op de borst. Toen zij zich beurt voor beurt uit den lagen gang naar boven hadden gewerkt en naast elkaâr op straat stonden, ontsnapte een diepe zucht aan hunne drie borsten en keken ze elkaâr met een weemoedigen blik aan. ‘Die arme Bruin’, zeide eerste. ‘Hier tegen de stoep leunde hij nog even en zei tegen me, dat hij al lang wat duizelig geweest was.’.... ‘Ik ben blij dat we hem met eere begraven hebben’ zei de ander.’ Meneer Jansen heeft naar mijn hart gesproken, toen hij hem een edel en braaf man noemde. ‘Dat was hij!’....
‘Goeden avond!’ zeiden ze alle drie en reikten elkaâr de

{==188==} {>>pagina-aanduiding<<}

handen en drukten die meer dan anders en hielden ze veel langer vast dan anders. ‘Goeden avond!’ en ze gingen elk zijn weg, elk naar zijn huis, zijn bed en zijne huiselijke zorgen.
Antoine mogt dezen eersten avond zijn oom thuis brengen. Melder begreep wel dat de jongeheer de eene of andere dankbetuiging aan hem en zijne vrouw te doen had, en Melder was de man niet om een knaap, wiens hart of mond vol was, het zwijgen op te leggen.
Jansen eindelijk had, toen hij van 't kantoor huiswaarts stapte, een gevoel alsof hij kaart gespeeld had en een enorme som verloren. De man speelde nooit, maar juist daarom was 't gevoel van verloren te hebben des te grievender. Men had hem de kaarten in de handen gestopt, en men had hem al de troeven weêr uit de hand geslagen.... Meneer Melder, men herinnert het zich, was in een dergelijk geval geweest. Hij ook hacl geen kaart kunnen opspelen of de Tekels waren hem voor en sloegen hem links en rechlts - maar dat was toch heel anders geweest, want meneer Melder had toen aan ijdelheid en eigenliefde meer gewonnen dan hij in werkelijkheid verloren had, en Jansen was alles kwijt, - alles, tot zelfs de zekerheid dat zijn patroon nooit iets deed zond ei' hem te raadplegen, en dat de vastheid van plan en beginsel bij Melder alleen door 't overleg en de tactiek van een man van nog meer ervaring en beleid te verwrikken was. Dat laatste vooral maakte Jansen wrevelig en ontevreden.
Antoine Tekel verliet om half-tien 't mooie huis van zijn oom op de Keizersgracht en stapte den kant naar zijne eigen ouderlijke woning op. Hij was zeer voldaan over zijn dag. Hij verachtte zijn oom en diens kantoor meer dan hij iets ter wereld verachten kon, telde bij de automaten ook Jansen en den loopjongen, zoodat hij 't getal op vijf bracht. Bij de herinnering aan die heele collectie grinnikte hij, dat men 't drie huizen ver had kunnen hoo-
{==189==} {>>pagina-aanduiding<<}
ren. De gedachte aan de grove complimenten, die hij zoo even bij oom en tante had afgestoken, vermeerderde aanmerkelijk dat pleizier. Melder had zich door een jongen van zeventien jaar laten wijsmaken, dat 't een onbetaalbaar genot, een zeldzame heerlijkheid, een groot voorrecht was op een muf kantoor, naast drie idioten, brieven te mogen kopiëeren, dat de gedachte aan een beroemde firma verbonden te zijn meer dan voldoende was om zonder een gezicht te vertrekken den halven dag bedorven lucht en vervelende eentoonigheid, te verorberen, en mevrouw Melder, geboren Tekel, de mandatarisse van hare intrigeerende familie, mevrouw Melder, geboren Tekel, die hem jongmensch had uitverkoren om haar wettige erfgenaam te worden, die om zijnentwil zich de moeite had gegeven, haren onbeduidenden man te vleien en in veertien dagen tijds meer attentie te bewijzen, dan in al hare huwelijksjaren te zamen, was zelve ook de dupe geweest van die gehuichelde verzekeringen, had na eenig tegenstribbelen geen weerstand kunnen bieden aan zijn effen, nuchter gezicht en leefde op dit oogenblik in de zalige verbeelding dat haar neef een wezenlijk genoegen smaakte in datzelfde kantoorleven, 't welk zij slechts als een noodzakelijk kwaad beschouwd had, een wegnaar 't fortuin, dat na den dood van Melder aan haar naam en geslacht moest vervallen. Bij deze eerste zegepraal op zijn eigen bloed en familie sprong het hart van Antoine Tekel op van pret.
In plaats van naar huis te gaan, waar zijn vader hem met nieuwsgierig verlangen wachtte, sloeg de nieuwe kantoorbediende, zoodra hij een paar straten voorbij gewandeld was, een steeg in, die hem weldra weer achter het huis van zijn oom bracht, van waar hij in een tegenovergestelde richting dan die naar de ouderlijke woning liep, zijn weg vervolgde, door een reeks van die straten en grachten onzer hoofdstad, waar op zomeravonden de geur van 't bloemkoolblad wedijvert met den verpestende stank van het drabbige water of de verstopte goten. In een van de

{==190==} {>>pagina-aanduiding<<}

minst aanzienlijke dezer nederige buurten hield hij stil voor een huis, dat een zeer interessant voorkomen zou gehad hebben, indien onze eeuw niet tegelijk met de hoogere romantiek der ridders en rooverhoofdlieden, de kleine geheimzinnigheden van dieven en valsche munters had afgeschaft. Op zij van dat huis sloeg Antoine Tekel een smal steegje, een soort van brandgang of reet in den muur in en klom aan 't eind gekomen een smalle donkere, trap op, die hem naar de vierde of vijfde verdieping bracht. Daar gekomen tikte hij met wezenlijke bescheidenheid aan een halfvermolmde deur, die door wijde reten een bleek licht door liet. Een schorre mannenstem noodigde hem binnen te komen, en de deur geopend hebbende stond hij in een bekrompen vertrekje, dat half van 't dak was afgenomen en over dag zeker minder licht ontving dan menig groentekelder.
Aan eene kleine vierkante tafel, die met moeite haar evenwicht hield op den hobbeligen vloer en de wrakke pooten, zat een man van vijftig á zestig jaar, een toonbeeld van die ellende, die uit de dubbele werking van jaren lang broodsgebrek en menschenhaat wordt geboren, de type van die duizende ongelukkiger! in wier boezem een eeuwigdurende strijd gevoerd wordt tusschen den wrevel over het lot, dat hun werd toebedeeld en het machtelooze voornemen om aan dien wrevel voldoening te geven door iets groots, iets geweldigs, iets verpletterends te doen.
De man die aan dat tafeltje zat en op het oogenblik waarop Antoine binnentrad zijne hand op een manuscript lei alsof hij bevreesd was dat de een of ander hem zijn laatste stuk brood kwam ontstelen, had een hoog gewelfd voorhoofd en zwarte diepliggende oogen, waaruit felle hartstocht en onmiskenbaar genie u tegenschitterden, maar tevens in al zijne trekken en geheele houding iets zoo afgemats en afgeleefds, dat zoowel de hartstocht als 't genie het voorkomen hadden alsof ze door een bekwame hand

{==191==} {>>pagina-aanduiding<<}

op dat gelaat geschilderd waren. Toen Antoine, na hem goeden avond gezegd te hebben, de eenige stoel, die er nog in 't vertrek was, genomen had en zich tegenover hem geplaatst, gleed er een glimlach over 't bleeke gelaat en nam de man de hand van zijn manuscript af.
‘Zijt gij 't, mijn jongen?’ klonk 't. ‘Ik had u niet meer zoo laat verwacht. Hoe is uw eerste kantoordag u bevallen?’
‘Zooals jij je wel zult kunnen voorstellen’ was 't antwoord. ‘Een riool kan niet benauwder wezen en een gesticht vol idioten niet vervelender dan 't kantoor van mijn rijken oom. Ik verzeker je, dat er veel geduld en onderworpenheid noodig is om 't daar uit te houden. Meer dan eens ben ik op het punt geweest om dat malle wijf, dat mij tot erfgenaam van dien rijken gek wil maken in haar gezicht te gaan uitlachen en te zeggen, dat ze in een dolhuis thuis hoort, maar ik heb mijn revenge genomen met de origineele confraters, die ze mij gegeven hebben. Ik geloof, dat ik ze elk op zijn beurt een stuip van angst op het lijf gejaagd heb. De boekhouder, die zich 't air geeft van de rechterhand van zijn patroon te wezen, moet zoodra ik den voet een beetje in den stijgbeugel heb van de baan geknikkerd. Die vent heeft eene vervelende braafheid over zich. De andere klerken houden 't op zijn hoogst een paar jaar uit. Ik geloof niet dat 't noodig is ons over hen ongerust te maken. Als mijn oom ze nog wat in zijn achterkantoortje laat zitten en zoo vervelend werk laat doen als men dagelijks op zoo'n kantoor te doen krijgt, dan zijn ze tegen den tijd dien ik bereken noodig te hebben, dood of totaal idioot. We kunnen dan zien wat we met hen doen willen."
De andere knikte ten teeken, dat hij met deze mededeelingen tevreden was, en wachtte geduldig of er nog meer zou komen.
‘De grootste satisfactie is, dat ik oom en, tante allebei, tante ook, ik verzeker 't u, in het denkbeeld gebracht heb,

{==192==} {>>pagina-aanduiding<<}

dat ik mij hoogst gelukkig gevoel op dat beroerde kantoor. Ik heb oom zoo even thuis gebracht en toen eene hartroerende dankbetuiging uitgeslagen, waarbij mij de tranen in de oogen kwamen. Ik heb, de duivel weet hoeveel moois van “de firma” verteld, van al de heerlijkheid, die er gelegen is in 't werken onder 't oog van een man als mijn oom. Oom heeft alles goedwillig opgeslikt en tante, die mij eerst ongeloovig zat" aan te kijken, is er op 't laatst ook ingeloopen. Ze heeft mij gepermitteerd haar op de wang te zoenen en ik heb haar bij die gelegenheid nog eene particuliere dankbetuiging in 't oor gebeten. Zooals gij ziet, gaat alles dus zeer goed.’
Een blik van innige tevredenheid en aanmoediging was 't loon voor deze mededeelingen. ‘Mijn beste jongen!’ luidde 't ‘gij overtreft mijne verwachtingen. Als ge zoo voortgaat, zijt ge binnen drie jaar een rijk man of ik zou niet meer moeten weten wat er in de wereld te koop is. Als gij 't zoo lang kunt volhouden om uwen gekken oom te vleien, zijne ijdelheid te streelen en zijne firma te aanbidden en daarbij tevens gebruik weet te maken van de overmacht door zijn malle vrouw op hem uitgeoefend, dan windt gij ze allebei om uw vinger en we behoeven geene jaren te wachten om de beroemde firma te exploiteeren. De kleine hinderpalen die wij tegenkomen zullen ons niet beletten of tegenhouden. Gij en ik zijn knapper en bekwamer dan al die doorkneede kantoormannen te zamen. Eer uw oom er op verdacht is, gooien wij hem en zijn mooie firma heelemaal 't onderste boven en slaapt hij met zijn wijf nog eens op stroo, zooals ik nu al vijf en twintig jaar lang doe... Je weet, ik heb nog een oude rekening met Melder af te doen... en met uwe heele familie’... voegde hij er aarzelend en met een grijnslach bij.
‘En misschien met mij ook?’ vroeg Antoine, terwijl hij glimlachte.
‘Dat weet ge welbeter, mijn jongen!’ was 't antwoord. ‘Gij en ik, wij behooren bij mekaâr. Gij zijt de eenige

{==193==} {>>pagina-aanduiding<<}

van onze familie, in wien ik mijn bloed herken. Terwijl ik alle Tekels naar alle duivels wensch, zonder ik u uit. Behalve gij en mij is 't allemaal prullegoed, dat 't nooit verder zal brengen dan beren maken en mooie kleeren dragen.’
Antoine grinnikte. De lof van alle Tekels te overtreffen de eenige van de familie te zijn, wiens sluwheid wezenlijk de moeite waard was om er notitie van te nemen, was voor zijn jeugdig hart te veel. Hij keek zijn bloedverwant met innige voldoening en dankbaarheid aan. ‘Gij bewijst mij te veel eer,’ zei hij eindelijk.
‘Wat zal ik u zeggen? Misschien hebt gij gelijk, dat 't te veel eer is naar de flauwhartige gemeenheid van onze familie gemeten te worden. De heele troep bij mekaêr genomen is niet veel meer waard dan eene bende ordinaire oplichters en schuldenmakers. Een grootsche onderneming, waardoor wij er in eens bovenop kunnen komen, heeft nooit iemand van de familie in zijn hoofd gekregen. Altijd werken ze op tijd, volgens den gewonen loop der dingen, door middelen, die de wet geoorloofd en de maatschappij verdienstelijk noemt. Heb ikzelf 't niet ondervonden? Toen ik voor jaren een bankroet sloeg, waarbij ik voor dertig percent accordeerde en er zestig in mijn zak stak, klopten ze allemaal in de handen en kwamen bij me dineeren tot de laatste cent op was, en toen ik later een veel mooier coup sloeg, maar een paar kleine moeilijkheden kreeg met de justitie, zoodat ik 't land uit moest... hebben ze mij toen niet den rug toegekeerd en afgesproken, dat ik lang dood en begraven was, zoodat toen ik terugkwam, niemand, noch Melder, noch een van de Tekels mij kende?
Ook nu weêr, mijn jongen! zullen ze u en mij foppen als we niet oppassen, als ik niet veel geleerd had en wist hoe men met zulke snaken moet handelen. Ze meenen, dat ze al veel gedaan hebben door u een kantoorkruk bij uw rijken oom te bezorgen. Ze berekenen dat gij, wanneer

{==194==} {>>pagina-aanduiding<<}

ge een jaar of zes, zeven of misschien nog langer, als een gemeene kantoorklerk hebt zitten pennen, misschien een aandeeltje in de firma zult krijgen en, als oom en tante Melder allebei dood zijn, de geheele erfenis; dat ge dan al de schulden van de familie zult betalen, hen iederen dag te eten vragen; dat ze dan beurt voor beurt in uwe koets zullen mogen rijden en beurt voor beurt op uw buiten logeeren en ze bewijzen u daarvoor de gunst van dag aan dag in een akelig benauwd kantoorje op een kruk te mogen zitten. Mis, mijn jongen! wij zullen ze allemaal te slim af wezen. Binnen een paar jaar weten wij beiden meer en zult ge eene kolossale grap zien. Hebt ge uwe aanteekeningen al begonnen?’
Antoine nam 't papiertje, waarop het gevraagde stond, uit zijn zak en gaf 't zijn bloedverwant’ Ik begrijp niet, wat gij aan die aanteekeningen hebt,’ zei hij. ‘Ze zijn even onbeteekend als de rest van de brieven die ik copieerde.’
‘Dat begrijp ik zeer goed,’ zei de ander, terwijl hij 't papiertje zorgvuldig wegbergde. ‘'t Is maar om u eene gewoonte van het opteekenen te maken. Gij zult hooger opklimmen, meer in de zaken van Melder worden ingewijd en deze goede gewoonte hebben aangenomen. Dan zal 't ons wel degelijk van dienst kunnen zijn.’
Toen de klok eener naburige kerk half elf sloeg, nam Antoine haastig afscheid van zijn bloedverwant, met de belofte spoedig eens weer aantekomen. Met haastige schreden spoedde hij zich nu naar huis, waar 't verslag van den aanvankelijk gunstigen indruk, dien hij veinsde van het kantoorleven ontvangen te hebben en de omstandigheid, dat hij oom had mogen thuis brengen, zijn vader in wezenlijke verrukking bracht.



{==195==} {>>pagina-aanduiding<<}

Dertiende hoofdstuk.

Jakob West raakt leelijk in de klem.

Jakob West stond met een gezicht, waarop verbazing en schrik met elkaâr strijd voerden, bij 't venster van zijn nederig kamertje. Hij had twee geopende brieven in de hand en kon zijne indrukken maar niet meester worden. De eene brief bevatte in gelithographeerde letters de aankondiging dat zijn oude vriend en leerling Sam Beever eerstdaags in 't huwelijk zou treden met hetzelfde leelijke weeuwtje, waarover Job hem zoo menigmaal ernstig onderhouden had. ‘Les dieux s' en vont’, prevelde West. ‘Ik had 't bij iemand van zijn karakter misschien kunnen vermoeden, maar toch blijft het eene gruwelijke teleurstelling, zooveel egoïsme en zooveel smakeloosheid vereenigd te vinden..... In elk geval is 't eene illusie minder voor mij, die er toch al niet veel meer overheb.’ De andere brief was nog verpletter ender. Hij was in den bekenden officieelen notarisstijl en bevatte de mededeeling dat eene verre nicht, van wie West nooit eenige notitie had willen nemen, omdat zij, zooals hij zei, vol grillen en veel te rijk was, op haar sterfbed de gril gehad had aan haren welbeminden neef een jaargeld te vermaken, dat voldoende was, om hem voor altijd van de zorg voor zijn onderhoud te ontheffen en de gelegenheid te geven om datgeen wat hij tot nu toe uit behoefte gedaan had, indien hij lust had, uit loutere liefhebberij voorttezetten.

{==196==} {>>pagina-aanduiding<<}

Eerlijk gezegd, deed deze laatste brief hem den eersten bijna geheel vergeten. 't Bericht dat hij op eenmaal van alle zorgen ontheven was, was zoo geheel in strijd met al wat West tot op dezen dag ondervonden, gedacht en nagejaagd had, dat men zich bezwaarlijk iemand in grooter verlegenheid zou kunnen voorstellen. Geheel zijn leven was saâmgegroeid met de noodzakelijkheid om den eenen dag te werken met 't oog op de rechtstreeksche behoeften van den volgenden; al zijn zwoegen en slaven had geen ander doel gehad, dan om vrij en onafhankelijk de beschikking te hebben over zijn eigen toekomst.
In den laatsten tijd was hij aan de bereikbaarheid van dat doel begonnen te twijfelen. Als een tijdperk van machteloosheid en hulpbehoevendheid had de oude dag hem aangegrijnsd en, zoo als wij weten, was de wensch bij hem opgekomen om in eene vaste betrekking, hoe nederig en eentoonig ook, een waarborg te zoeken, dat hij ook dan, wanneer zijne verbeelding afgemat en zijn geestkracht verlamd zou zijn, nog zou kunnen blijven werken met eigen hand en eigen hoofd voor de behoeften van elken dag. Iets hoogers, zoo als de wereld 't gewoonlijk noemt, eene positie, die eene zekere weelde toeliet, had hij nooit begeerd. Daarvan was bij onzen vriend in zijne stoutste droomen de gedachte zelfs niet opgekomen. Wat zou hij dus nu met 't jaargeld, dat als het ware uit de lucht gevallen was, aanvangen. Bovenal, wat zou hij doen met den leêgen tijd, die hem hierdoor ter beschikking gesteld werd? Zou hij onder den vloek van 't goud vervallen en op zijn ouden dag een koffiehuislooper worden, een van die oude jongeheeren, die zoo vaak zijne ergernis geweest waren, als hij hen in de jaren van den ernst de ijdele verstrooiingen der jeugd zag najagen? Zou men ook hem weldra kunnen vinden aan de eeuwige hombretafel, waar ongepatenteerde croupiers dag aan dag wedijveren in 't wederkeerige voeden van de verachtelijke hartstocht voor klein gewin? Zou ook hij weldra worden

{==197==} {>>pagina-aanduiding<<}

opgenomen in 't gild der beuzelaars, die den tijd dooden met kwaadsprekendheid, de dingen van den dag beoordeelen naar de luimen hunner verveling? Zou 't zijn lot worden om, even als zoovelen, die hij in roman en novellen de doodeters der maatschappij genoemd had, de belangrijkste vragen van politiek en godsdienst omtezetten in 't kleingeld der stadspraatjes en de paspunt der societeit?...
Onze vrind kneep den brief van zijn notaris - van nu af kon hij van zijn notaris spreken - krampachtig ineen en was op 't punt om de grilligheid zijner nicht in de edelste harer uituigen te verwenschen.
‘Vervloekte bemoeizucht!’ bromde hij. ‘Wie heeft 't wijf het recht gegeven mij tot een leeglooper te maken?’
Evenwel, die indruk ging voorbij. De daad zijner bloedverwante was eene vrije daad geweest en, hij kon er niet aan twijfelen, haar ingegeven door de edelste bedoelingen. Hij wist dat hunne jarenlange vervreemding het gevolg was geweest van die eigenaardige afstootende kracht, welke zoo licht voorkomt bij karakters van 'tzelfde gehalte. Hij kon in hare beschikking ter laatster ure niets anders zien, dan eene poging om te verzoenen, te herstellen, om hem van haar sterfbed nog de hand te relken en als 't ware toe te roepen: ‘Wij hebben elkaâr eigenlijk nooit begrepen. Als we wijzer geweest waren, zouden we ook in elkanders grillen het goede hart hebben weten optemerken. Ziehier mijn laatste gril. Beoordeel daarnaar alle vroegere’
Evenwel, de vraag wat hij van nu af met zijn tijd zou doen en vooral hoe hij de meester van zijn eigen doen en laten zou blijven, was daarmee niet beantwoord. Meer dan de meeste menschen, die hunne jaren doorbrengen in 't gareel van ambt of handelszaken zich kunnen voorstellen, was dit voor onzen literator eene gewetensvraag. De zorgen, die achter hem lagen, de bekommeringen waarmee hij jaar en dag naar bed gegaan en wakker

{==198==} {>>pagina-aanduiding<<}

geworden was, zelfs de benauwde oogenblikken, die hij beleefd had, wanneer de benoodigdheden van het alledaagsche hem als spoken hadden aangegrijnsd en hij menigmaal geen uitkomst had gezien tusschen de bergen en heuvels, die eenen man zonder fortuin het loopen soms zoo pijnlijk kunnen maken - alles wat in 't oog van zijne vrienden de vloek, 't onrecht, de misdaad der maatschappij aan zijn waarachtig genie geweest was, het kwam hem op dat oogenblik voor als een deel van zijn wezen, eene voorwaarde voor zijn geluk en tevredenheid, even noodzakelijk voor zijn werken en streven als de lucht die hem omgaf en de aarde waarop hij zich bewroog. Wat zou er zonder die zorgvolle berekeningen en angstige vragen van hem worden? Hier, op dit nederige zolderkamertje kon hij niet blijven. Hij had te gezonde begrippen van het leven, om niet te begrijpen dat dit eene zonde der geldgierigheid of de gril van een zonderling zou wezen. En toch, hoe zou hij van zijn geliefd kamertje kunnen scheiden? Had 't niet voor hem grooter aantrekkelijkheden dan een paleis voor den vorst, die 't bewoont?
Jakob West woonde, wij weten 't reeds, op een van die eigenaardige Amsterdamsche binnengrachtjes, waar de overblijfselen van vroeger aanzien vreedzaam prijken naast de getuigenissen van later verval. Daar had weleer de Oude Geus de eerste vruchten van den ontluikenden handel van het gemeenebest opgeslagen; daar had hij tot welstand gekomen, ook zijn eigen woning opgetrokken en met de eerste eenvoudige ornamenten der Hollandsche architectuur opgesierd. Daar had eens 't geslacht, dat Houtman zag uitzeilen en de wonderverhalen van het Peperland van de lippen der tochtgenooten van van Neck opving, bij den warmen haard gedroomd van den kortsten weg naar Japan en den ondergang der Portugeesche heerschappij in de Indische wateren. Daar ook hadden eenmaal de eerste liederen weêrklonken en waren de eerste lofzangen opgegaan bij 't vernemen van de hel-
{==199==} {>>pagina-aanduiding<<}
dendaden door Janma... verricht en de nog stouter plannen waarvan alle hoofden zwanger gingen.
In de dagen van Vondel waren die binnengrachtjes verlaten voor de trotsche gordels, die het zwellend Amsterdam zich om de lendenen sloeg. Toen de duizenden uit Antwerpen herwaarts overkwamen, in later eeuw gevolgd van nogmaals duizenden, wie geloofshaat en politiek onverstand tut Frankrijk verjoegen; toen de stad aan 't IJ te klein werd om al de nijveren te bevatten en de handel te uitgebreid om de koopwaren te kunnen bergen in de oude pakhuizen, hoe vaak ook reeds vermeerderd en uitgebouwd, waren deze wijken tot den tweeden en derden, welhaast tot den vierden rang terug gedrongen. Nog eenigen tijd en de groote stroom der handelsbeweging liep ze rechts en links voorbij, de vlotter kon in het onbewogen water zijne knieën en rondhouten in veiligheid brengen. Alleen de pakhuizen bleven als getuigen van de vroegere welvaart, zoo vaak de mannen van 't veem de groote luiken open stieten en baal of vat naar buiten rolden, waar ze geen rijtuig tot hindernis en geen wandelaar tot ergernis liggen bleven.
Jakob West had jaren lang in die classieke omgeving zijn welbehagen gehad. Nu hij haar verlaten moest, besefte hij dubbel hoeveel bezieling en kracht hij aan haar te danken had gehad. Vlak tegenover zijn venster lag een pakhuis van zeven verdiepingen, nog bedriegelijk verhoogd door den spitsen trapgevel van donkerrooden steen en boven op de spits met eene figuur gekroond, die noch aan de dierenwereld, noch aan 't rijk der delfstoffen ontleend was, maar de verbeelding vrij uit beide liet kiezen. Op de zware luiken van de bovenste zolders prijkten de namen der vijf werelddeelen, eene hulde aan de landen wier schatten onze vlooten eertijds herwaarts hadden gesleept. Daar naast aan de linkerzij stond een groot huis met ontelbare ramen en vensters, waar van den vroegen morgen tot den laten avond aan elke lucht-
{==200==} {>>pagina-aanduiding<<}
opening, een ander bedrijf uitgeoefend werd. Ondanks alle inspanning was 't West nooit mogen gelukken, de bewoners van dat huis te tellen, of ook maar te berekenen hoeveel kamertjes daarin verhuurd werden, hoeveel ambachten daar werden uitgeoefend, maar voor zijne letterkundige studiën was ook deze bijenkorf eene onuitputtelijke bron geweest. Aan den anderen kant van 't pakhuis woonde in stille rust en teruggetrokkenheid een drietal familiën, waarvan de eene onder 't bestuur van een gepensioneerd koopvaardij-kapitein scheen te staan en de beide andere gerepresenteerd werden door de vrouwen en kinderen van twee stuur- of bootsmannen, die dagelijks wer den thuis verwacht, en nu en dan ook werkelijk thuis kwamen, om na ongeloofelijk snel verloop van tijd weer uitteloopen. Welke familie-drama's had onze vrind daar in klein bestek niet zien afspelen! En verder op, links en rechts, een geheele rij van dito pakhuizen en gelijksoortige woonhuizen, de eerstgenoemden gedoopt met de namen, van goden en godinnen, planeten en sterrebeelden, of de namen van de vriendschap, de liefde en de jaargetijden. Voorwaar, niet dan met diepen weemoed zou West van deze wereld in 't klein kunnen scheiden!
En waar zou hij heengaan?
't Eerste antwoord, dat voor de hand ligt bij alle menschen, die dag aan dag de zon tusschen schoorsteenen en gevelspitsen zien opgaan, die de boomen nooit anders dan in 't gelid aanschouwen en geen lanen kennen dan de geplaveide grachten eener stad, is: ‘naar buiten,’ naar een dorp in Gelderland, naar 't vrije, rustige land met zijn eenvoud en goedkoop vleesch, zijne vriendelijkheid en versche mile of stoete. Op een Geldersch, vooral een echt-Geldersch dorp, 'smorgens vroeg optestaan en veel te wandelen, meer te wandelen dan een mensch eigenlijk volgens alle berekeningen wandelen kan, dagelijks idyllisch eenvoudig te dineeren en even idyllisch na 't diner in het gras te liggen en aller-
{==201==} {>>pagina-aanduiding<<}
lei reine en edele gedachten en indrukken bij zich te voelen opkomen, - tot de zon te zeggen: ‘gij zijt wel goed dat ge mij zoo vriendelijk bestraalt,’ en tot de kleine vogeltjes, die in de boomen zitten, te roepen: ‘gij zingt mooier dan ik, maar zijt toch niet zoo dankbaar en tevreden,’ ja, eene reeks van dergelijke stille en onschuldige zaligheden, waarvan een makelaar aan zijn lessenaar dertig à veertig jaar droomen en dwepen kan als 't doel van al zijn streven.... verrees ook voor den geest van onzen vriend als eene uitkomst in zijne verlegenheid en boeide hem tien minuten lang. Zou hij niet verstandig handelen, indien hij buiten ging wonen?
Ongelukkig had West de gelegenheid gehad zijn aanleg en smaak op dat punt te beproeven. Een zijner beste vrienden was predikant op een Geldersch dorp en West had nu en dan bij hem gelogeerd. Langer dan veertien dagen had hij 't nooit kunnen uithouden. Hoezeer vol bewondering voor het schoon der natuur, diep getroffen bij de stille majesteit der bosschen en de fiere pracht van uitgestrekte heidevlakten of onafzienbare graanvelden, was hij spoedig met deze schoonheid vertrouwd geworden, had de natuur niet meer dan één toon voor hem, zijn hart maar één kreet van verbazing, bewondering en vereering. Na veertien dagen begon de knie hem pijn te doen van 't onophoudelijk knielen, begonnen zijne oogen te schemeren van het onophoudelijk staren, ging hij aan 't meten en vergelijken en beoordeelen en was het weldra gedaan met verrukking en bewondering. ‘Mijn aanleg is te dramatisch,’ placht hij te zeggen als zijn vriend zich verwonderde, dat hij reeds zoo spoedig weer naar de stad trok. ‘In 't lyrische genre zal ik nooit veel praesteeren. Mijne verbeelding wordt gevoed uit de menschenwereld, het woelen en drijven in het muizennest der samenleving. Ik moet dwazen om mij heen zien. Ik moet kunnen lachen om mijne medemenschen. Ik moet hunne fouten en domheden onder de oogen hebben. Beide, fouten en dom-
{==202==} {>>pagina-aanduiding<<}
heden wil ik hun vergeven, ik wil ze verschoonen, des noods aantoonen dat 't deugden en bewijzen van hoogeren aanleg zijn, maar ik moet ze zien, ze nasporen in oorsprong en verloop, ze in de handen kunnen nemen en ontleden, als ge wilt, ze oplossen..... De natuur is voor mij eene Indische of Egyptische godheid, een beeld oneindig kolossaler dan dat van Ramses, in tempels onvergelijkelijk veel grootscher dan die van Ellora, maar ik ben niet in de wieg gelegd om te knielen en te aanbidden. Als ik mij niet kon gaan verfrisschen in de stad, zou ik op 't land van verveling sterven.’
Eén ding stond dus al spoedig bij onzen literator vast: hij moest in Amsterdam blijven. Doch nu kwam de tweede vraag: waar zich te vestigen? Met 't oog op de variëteit onzer hoofdstad was die vraag niet gemakkelijk te beantwoorden. Amsterdam is geen eigenlijke koopstad. Omvang en historie maken haar tot al wat ge er in zoeken wilt. En ge moet 't bepaald zoeken; want alles ligt er door mekaar. Een Westend, of een faubourg St. Germain vindt ge er evenmin als eene buurt die u aan Blackfriars of St. Antoine doet denken. Uitsluitend menschen in zijde of fluweel en uitsluitend menschen in lompen zult ge er in geen kwartier van de stad aantreffen. Op de prachtigste gedeelten van Keizers- en Heerengracht kruipt in nauwe stegen en gaten de ellendigste armoede tegen de paleizen der rijken op, leunt dikwijls eene geheele industrie van de laagste soort aan beide kanten tegen de solide grootheid van den handel, of stuit 't oog van den bewonderaar op eene rij huisjes, waarin de kleine burgerman zijne zorgen verbergt.
't Meest werd het hart van West getrokken naar den omtrek van den Kloveniersburgwal. De binnenvaart, daar dagelijks vertegenwoordigd door net opgetuigde en blinkend geteerde koffen; de middelsoort-handel die noch grossierden, noch winkelaffaire, maar beide tegelijk is; de niet overdadige maar toch altijd merkbare beweging;

{==203==} {>>pagina-aanduiding<<}

de flinke, soliede huizen, wier bescheidenheid geen afbreuk doet aan den luister van de grachten van den eersten rang - en eindelijk de herinnering aan de wakkere poorters, forsche, breedgeschouderde figuren die elkaar zoo trouw in de oogen keken, terwijl ze den berkemeijer omhoog hieven op 't Koningsfeest,.... deze meest zuivere afbeelding van ons volksleven in vroeger dagen van bloei en kracht, trok West bijzonder aan. ‘Mij dunkt in die buurt zal ik kunnen leven zonder iets te doen,’ zei hij tot zich zelf. ‘Daar zullen de geslachten van weleer voor mijnen geest voorbij trekken, zoo dikwijls ik mijne oogen heenricht naar den kant van waar de Hasselaars opkwamen om de muitzieke menigte uiteentejagen of de Bickers en Huydecopers aanrukten tot verdediging van de vrijheden der stad.’
Doch wat met al zijn vrijen tijd te doen? Hoe den dag te verdeelen? Uit 't oogpunt van liefhebberij boden zich honderde voorwerpen aan, die allen gelijk recht hadden op zijne belangstelling. West was een van die literatoren die letterlijk aan, alles doen en die, als ze tijd en geld hadden, alles grondig, alles geregeld, alles volkomen goed zouden willen behandelen. Hij wist eigenlijk zelf niet regt wat zijn hoofdvak, zijne voornaamste liefhebberij, zijne lievelingsstudie was. Spraakt ge van historie.... hij zou niets liever doen dan alle archieven doorsnuffelen en alle boeken excerpeeren, tot hij van alle personen en feiten het ware en waarachtige wist. Spraakt ge van geologie. Hij zou niets heerlijker vinden dan alle aardlagen te onderzoeken; alle rotsen omtekeeren, alle zeeën leegtepompen, om precies te weten wat en waar en hoe alles, in de dagen die Adam niet beleefd had en waarvan Mozes niets vermoed had, op deze oude moederaarde er had uitgezien. In alle hoeken van het weten en denken was hij herhaalde malen geweest, aan alle bewegingen van den menschelijken geest in zijn rusteloos zoeken en grijpen, had hij een innig deel genomen. Van al wat er ooit gedaan, gedacht

{==204==} {>>pagina-aanduiding<<}

en gesproken is, was hem niets geheel ontsnapt, was in zijn oog alles belangrijk en de aandacht overwaardig,.... maar zich aan één van al die onderwerpen uitsluitend te wijden, niets te willen zien dan die eene wetenschap, dat ééne vak van kennis, alle licht, alle heil, alle zaligheid der toekomst van ééne richting in 't wetenschappelijke te wachten, of met gerustheid de rest aan anderen overlatende, al zijn tijd aan ééne zaak te geven.... wie dat kon, West kon 't niet. Hij had in zijn hart een hekel aan 'tgeen wij specialiteiten noemen. Hij liet zich rustig en zonder klacht een oppervlakkig man noemen. Hij had, terwijl hij zijne pen haren loop liet en zijne gedachten den vrijen teugel vierde, rijke vergoeding voor den lof, die vaak aan geleerde navorschers en geduldrijke snuffelaars gegeven werd en troostte zich met de gedachte, dat die allen in den grond der zaak voor hem, Jakob West, verzamelden en verwerkten, dat zij de bouwstoffen aansleepten, waarvan hij zijne groote en kleine kusnstwerken optrok.
Zóó was 't geweest, zoolang zijne taak hem aangewezen was, zoolang hij gewerkt had, omdat hij moest. Nu hij geheel en al vrij was, heer en meester van zijn eigen programma, veranderde de toestand aanmerkelijk. Hij had nu niet te letten op de omstandigheid, dat een dag maar vierentwintig uren heeft. Hij kon zijn eigen tijdverdeeling maken, zijn eigen Julius Caesar of Gregorius zijn. In die omstandigheid werd de quaestie der tijdverdeeling eene zeer gewichtige. ‘Als ik niet bijna vijftig jaar was’ zei West, ‘begon ik van voor af aan. 't Is een straf van den ouderdom, dat wij, juist wanneer we alles zouden willen weten en kennen, geen tijd meer hebben om 't te leeren.’
Ten einde zich eenige afleiding te verschaffen bij al de vragen en bedenkingen, die zich door den brief van den notaris aan hem voordeden, nam Jakob West nogmaals den anderen brief in handen en gaf zijn hart

{==205==} {>>pagina-aanduiding<<}

lucht in eenige welgemikte uitvallen tegen zijne ouden vrind en leerling. ‘Dat zal me een heerlijk leventje wezen, mijne beste jongen!’ riep hij hem in gedachte toe. ‘Eer we veertien dagen verder zijn, is vrind Sam de slaaf van 't geld, dat hij op zoo'n eerlijke manier verdiend heeft. Dan rijdt hij met zijne bevallige wederhelft in de mooie koets naar 't stadhuis en begint zijn rijkelui's leven met een meineed. Nu, daar zal zegen op rusten, zoowel voor hem als voor de dwaze vrouw, die 't slachtoffer harer eigen walgelijke ijdelheid en gerimpelde coquetterie werd, toen ze zich vernederde om den stakkert op te vrijen..... Dat komt er van als men de wetenschap en de letteren alleen liefheeft, om dat men er van moet eten. Zoodra de gelegenheid zich aanbiedt, komt het ware motief voor den dag verandert, de warme aanbidder van 't schoone en bevallige, die zoo laag neêrzag op de grove beweegredenen dezer wereld en de ploertigheden zijner medemenschen, in een veel grooter ploert dan de alledaagsche lui, over wie hij zich zoo vroolijk kon maken. Ah! ik zou wel eens willen zien hoevelen er getrouw zouden olijven, als de Rothschilds samenspanden tegen de literatuur en hunne rijksdaalders disponibel stelden voor alle verraders van de dingen des geestes; want dat er van Sam en zijns gelijken niet veel te hopen is, is dunkt mij buiten kijf. De hemel beware ons als deze werklieden in meesters of liever in Maecenassen veranderen! Om Maecenas te wezen moet men niet gewoond hebben in de linnen tenten der legerknechten, maar uit de vensters van zijn paleis uit de verte hebben neérgezien op het kamp. Niets onaangenamer en ergerlijker dan de bescherming van hen, die even goed als wij geroepen waren om in de gelederen te staan.... 't Ongeluk onzer Nederlandsche letteren is, dat zij geen avancement geven, maar nog beter is 't, dat zij, die werken aan hare opbouwing, eeuwig blijven in de lage rangen, dan dat een heilloos dilettantisme den toon gaat

{==206==} {>>pagina-aanduiding<<}

voeren en de hooghartigheid van 't geld zich mengt in de klachten van het genie. Het dilettantisme is op elk gebied de dood; want 't kent geen inspanning en zoekt alleen het genot. Het eet van de vruchten en heeft geene belofte gedaan van te ploegen en te zaaien voor den volgenden zomer. Voor zulke vrienden bedanken de muzen. Zij verwijzen die heeren naar de rederijkerskamer en 't liefhebberijtooneel.’ - - -
Jakob West stond nog lang aan 't venster van zijn eenvoudig kamertje met de beide brieven in zijne hand en zijn hart werd te weemoediger gestemd hoe meer hij vertrouwd raakte met de gedachte van nu af een welgesteld, onafhankelijk en volkomen vrij man te zijn. Hij huiverde als hij zich voorstelde wat er van hem kon worden, indien de geest van ordinaire hebzucht vaardig werd ook over hem. Toen hij aan den avond zijne beide jonge vrinden ontving, sprak hij lang en breed met hen over de zaligheid van voor zichzelven te mogen zorgen, zijn eigen heer en meester te zijn en den heerlijken zegen, die aan den arbeid is verbonden, als de arbeid uit nooddwang geboren en door lust en opgewektheid geheiligd werd. Ofschoon 't twijfelachtig was of de kinderen hem wel begrepen, deelde zich het vuur waarmee hij sprak aan hen meê en gevoelden zij zich aangetrokken door den gloed, die afstraalde van zijne woorden.
‘Als ik groot ben, “zei Frits” word ik soldaat en ga naar verre landen om buit te halen. Dan kom ik met één been en een afgeschoten arm bij grootvader terug en rijd met'm in een mooie koets.’
‘En gij Frans!’ vroeg West. ‘Wat ga jij doen om rijk te worden?’
‘Als ik groot ben, vraag ik van baas Rol een mandje met vijgen en ga daarmeê uit om 't te verkoopen en voor 't geld koop ik weer nieuwe mandjes tot ik een heelen winkel vol heb.’
‘Best, mijn jongen!’ zei onze literator. ‘Als je maar

{==207==} {>>pagina-aanduiding<<}

niet denkt dat je iets gewonnen hebt zoodra je winkel vol is. Of wou jij dan den geheelen dag vijgen eten?’
Frans keek zijn mentor met een paar groote oogen aan en antwoordde: ‘Als ik een winkel vol heb, zal ik haar aan Frits geven. Dan hoeft hij geen soldaat te worden en niet te gaan plunderen bij andere menschen en kan hij zijn grootvader toch in een koets laten rijden!‘ - - - - - - - - - - - - - - - - - - - - - - - - - - - - - - -



{==208==} {>>pagina-aanduiding<<}

Veertiende hoofdstuk.

Nieuwe kennissen en vrienden, die zich onzen held aantrekken.

't Ging alles behalve naar den zin van Jufvrouw Rol. Terwijl ze met Marietje dagelijks vooruitging, vervreemdde Frans blijkbaar meer en meer van haar. De jongen raakte heel en al onder verkeerde indrukken, zei ze tot haar man, die betuigde dit al lang begrepen te hebben. Hij werd ongezeggelijk en norsch. De vermaningen, die zij hem dagelijks gaf, schenen geen indruk op hem te maken. 't Kind kon haar net aankijken, als of hij zeggen wou: Praat jij maar toe. Ik geef er toch niet om,... dat 't van tijd tot tijd niet uittehouden was en zij op het punt was andere argumenten te gebruiken. Ofschoon ze niet bepaald kon zeggen waaruit en hoe dit bleek, had de jongen iets over zich, dat ze zoo geen naam kon geven.... Ze voelde, dat ze al haar vrouwelijk, teêr gevoel noodig had, om de taak die zij op zich genomen had niet te zwaar te vinden en het werk, dat op haar rustte, niet neêrtegooien. Ze wist wel, dat ze daar zonde aan deed, maar zij kon 't niet helpen. 't Was nu eenmaal zoo.
't Is moeilijk te zeggen of dit werkelijk zoo was of niet. Jufvrouw Rol behoorde tot die soort van menschen, bij wie de verbeelding zelve iets zeer onwaarachtigs kan wezen,

{==209==} {>>pagina-aanduiding<<}

die op het punt van 'tgeen zij voelen en gewaarworden zich de meest dichterlijke vrijheden veroorloven.
Alleen haar toenemende afkeer van den knaap, aan wien ze zulke leelijke gedachten en gezindheden toeschreef was een feit. De ware oorzaak daarvan zal wel gelegen zijn geweest in de onaangename gewaarwording, dat andere menschen zich bemoeiden met 'tgeen de jufvrouw hare taak noemde. Ofschoon zij, als men 't aan haar alleen had overgelaten, misschien het bewijs geleverd zou hebben, dat ze voor die taak op zich zelve niet zoo'n fanatieke liefde had als ze wel wilde doen gelooven, was 't haar eene ergernis, dat men haar het werk uit de handen nam. Ge moet vooral niet denken dat er eenig noodzakelijk verband is tusschen de liefde voor onze taak en de liefde voor onze titels. Er zijn duizenden, die de laatste vasthouden tot aan hun doodsnik, ofschoon zij de eerste al jaren lang hebben losgelaten. Wat de geestverwanten van Jufvrouw Rol 't meest liefhebben, is eene sinecure vooreen mensch met een hart en plichtgevoel.
De kleine Frans merkte van deze dingen niets. Ofschoon van nabij bekeken de genegenheid voor zijne pleegmoeder werkelijk sterk aan 't afnemen was, ontbrak den knaap de maatstaf waarnaar een kind dat gewoonlijk beoordeelt. - Hij had nooit iets voor haar gevoeld, dat den naam van liefde verdiende, maar had ook nog te weinig zelfstandigheid om zich tegenover hunne wederzijdsche verhouding te plaatsen. 't Eenige wat de jongen wist, was dat zijn zusje een klikspaan begon te worden die al zijne kleine afwijkingen van de bevelen hunner pleegmoeder dadelijk overbracht. Ook gaf hij zijne blijdschap, als hij naar school of naar Jakob West ging, onverholen genoeg te kennen.
In meester Havelhorst vond de knaap een nieuwen vriend. Niet alleen in de schooluren, ook op de Woensdag-achtermiddagen bemoeide de meester zich met zijne nieuwe leerlingen. Frans mocht met de kinderen van

{==210==} {>>pagina-aanduiding<<}

meester spelen en werd dikwijls meegenomen op de groote wandelingen, die deze in gezelschap van zijne jongens ondernam. Door de liefde voor den onderwijzer werd 't leeren hem zeer gemakkelijk; en zoowel bij leeren als bij uitspanning was Frits Eggink de trouwe makker van onzen kleinen held. De genegenheid voor Frits kreeg zelfs weldra bij Frans den vorm eener onbeperkte en zuiver belangelooze bewondering. Frits durfde alles, Frits wist raad voor alles, en Frits was bij alles niet alleen in de voorhoede, maar de hulp en steun van zijn makker. De wildheid en ruwheid waarmee Frits alles deed, was eene oorzaak te meer dat Frans tot hem opkeek als tot eene heroïsche verschijning. Als meester Havelhorst vertelde hoe de Ruyter eens als knaap naar den top van den toren te Vlissingen geklommen en later Admiraal van de vloot geworden was, dan was 't in de oogen van Frans evengoed alsof meester de horoscoop van Frits Eggink trok. De stoute sprongen en halsbrekende toeren, door dezen verricht, in 't klein natebootsen en ze in zijne verhalen aan Marietje te vergrooten tot onmogelijkheden, was eene van zijne geliefkoosde bezigheden. ‘Ik geloof’ zei hij eindelijk toen zijne verbeelding haar toppunt bereikt had, ‘ik geloof Marie! dat ie de jufvrouw wel zou aandurven!’
De kleine Marie was van aanleg een heel lief kind, maar reeds zóó onder den invloed der methode van jufvrouw Rol, dat deze verklaring uit den mond van Frans haar rillen deed en een geheel andere uitwerking te weeg bracht dan Frans bedoeld en vermoed had. De jongen die zóó iets zou durven wagen was niet langer een held. Hij werd een geheimzinnig wezen, dat met alle beschroomheid en ontzag moest gebroken hebben. Deze Andromeda die geen besef had, dat zij aan eene rots geketend was, sloeg de oogen neêr en wendde 't hoofdje af voor het vlammend zwaard van Perseus.

{==211==} {>>pagina-aanduiding<<}

‘Frits heeft laatst met den grootsten jongen van de school gevochten,’ vervolgde Frans met al de emphase eener religieuse bewondering. ‘Ik geloof dat hij wel drie jongens tegelijk zou aan kunnen. Verleden week toen we uit school kwamen, stonden er een stuk of zes mij optewachten. Ze gingen allemaal op den loop toen ze zagen dat Frits er bij was.’
Frans bedoelde met deze opvolgende heldenfeiten een climax te maken. Tot zijne verbazing liet zelfs de vlucht van die zes jongens zijn zusje koud. 't Kind had het ergste aller feiten gehoord en woog nog in haren geest de stoutmoedigheid en roekeloosheid, welke een knaap bezitten moest, die Jufvrouw Rol 't hoofd durfde bieden. Van dezen dag af gevoelde zij een bepaalden angst, voer eene huivering haar door de leden als Frans maar even den naam van Frits noemde. Zachte, meêgaande naturen zijn gelijk aan menschen met interessante kwalen, die te banger zijn voor den chirurgijn naarmate deze een grooter naam heeft, en beroemder is. Mededeelingen van gevallen, waarbij een patient behandeld werd alsof hij een Deventerkoek was en toch tegen alle verwachtingen weer op zijn beenen terecht kwam, maken de zaak gewoonlijk niet beter. Marietje vond Frits een kolossalen jongen, maar hij was een beetje al te kolossaal. Nog erger werd 't, toen zij hem een paar maal in gezelschap van Frans was tegengekomen.
‘Ik geloof dat je zus bang voor mij is,’ zei Frits bij die gelegenheid en hij ging het kleine meisje dat hem nog te min was om er veel op te letten, voorbij, alsof die bangheid hem wel beviel. ‘Ze heeft zeker vijgen gesnoept en is benauwd dat ik 't vertellen zal.’
De vooronderstelling dat zijne zuster iets zou durven wegnemen uit den winkel van baas Rol klonk Frans zoo komiek in de ooren, dat hij hartelijk lachte en daar Frits hiermeê instemde en aan Marietje proponeerde om de helft van haar voorraad, als ze nog wat in haar zak had,

{==212==} {>>pagina-aanduiding<<}

te helpen opeten, voelde 't lieve kind zich vernederd en verlegen en nam van dien dag haar opzien tegen Frits den onaangenamen vorm van afkeer aan. Ze zei van tijd tot tijd tot Frans, dat zijn schoolkameraad een nare jongen was.
't Was, gelijk wij weten, ook maar half naar den zin van Jansen, dat zijn beschermeling door 't bestuur van West in zoo nauwe aanraking gekomen was met den kleinzoon van een kruier, den zoon van een man, die tengevolge van een diefstal 't land had moeten ruimen. Om te weten in welk verband dat misnoegen met de natuurlijke goedhartigheid van onzen boekhouder stond en waarom dit ook zonder bepaalde aanleiding eer toe- dan afnam, moet men 't huishouden van Jansen kennen, moet ik u in elk geval de vrouw van onzen boekhouder voorstellen.
Jansen had, zoo als wij weten, eenmaal betere dagen gekend, of laat mij liever zeggen, hij had 't eenmaal een niet onbelangrijk eindje gebracht op de helling van den berg, waar bovenop de fortuin, de welgesteldheid, voor vele menschen zelfs de rijkdom en de grootheid van het geld, gelegen zijn.
Gedurende die reis, welke, ofschoon niet altijd even gemakkelijk als eene wandeling op den effen, beganen grond, toch hare eigenaardige genoegens had, zoodat men 't een pleizierreisje had kunnen noemen, een klein partijtje zooals er elken zomer door jongebeertjes in licht reiskostuum en dametjes met groene of blauwe voiles en elegante zijden kleedjes naar 't plateau van de Rigi ondernomen worden, had Jansen (toen ook nog in vele opzichten een jongeheer met een aangenaam uiterlijk en een bevallige kleedij) een niet onaardig vrouwtje aan zijn arm gehad, een juffertje met een klein nieuwsgierig neusje, dat allergeestigst wipte en een tred zoo vlug en licht dat de bloemen en de grasspiertjes die ze voor een oogenblik plat trapte, zoodra zij de kopjes weer ophieven elkaâr

{==213==} {>>pagina-aanduiding<<}

toeknikten, alsof ze wilden verzekeren, dat men van die soort er wel duizend op een dag kon velen.
Dat aardige jonge vrouwtje was in vervolg van tijd een zeer ordinaire, niet onbevallige, maar toch bij lange na niet meer interessante huisvrouw geworden. 't Had kinderen gekregen en wel meer kinderen dan haar naar menschelijke berekening behoorden te worden toevertrouwd. 't Had zorgen leeren kennen, huiselijke zorgen, zorgen van elken dag, en wel meer dan waarvoor zij scheen gebouwd en aangelegd te zijn. Op haar tijd had 't leeren klagen over de bezwaren van het huwelijk en leeren zuchten overliet zware lot van de vrouw boven dat van de mannen ‘die er maar zoo wat omheen liepen.’ Zelfs had 't kennis gemaakt met 't pruttelen, dat een zeker preservatief tegen het morren schijnt en van tijd tot tijd met de minder onschuldige redevoeiïngtjes, waardoor sommige vrouwtjes zonder boos opzet, enkel bij wijze van veiligheidsklep, lucht geven aan de dampen en gassen, die zich ten gevolge van veel drukte en beweging in 't beste en vriendelijkste menschenhart soms kunnen ophoopen.
't Ergste van het geval was evenwel het volgende. 't Jonge vrouwtje was tijdens haar zoo even beschreven huwelijksreisje hoog genoeg geweest om een kijkje te kunnen nemen van de schatten op den berg der weelde en een begrip te krijgen van het vergezicht dat daarboven de moeite van klimmen en zwoegen rijkelijk beloonen moest. Ze had daarbij veel in reisboeken gelezen, allerlei gedichten op den rijkdom en de zorgeloosheid, hooren reciteeren en van buiten geleerd en de indrukken van 'tgeen zij toen had vermoed, even begluurd en met een halven oogwenk genoten, leefden nog jaren daarna, te midden van hare huwelijksbekommeringen, in de droomen, die zij droomde des nachts en over dag. ‘We zouden rijk kunnen zijn, even rijk als Melder,’ zei ze menigmaal tot haren man ‘wanneer 't u niet zoo was tegengeloopen - ik zeg 't niet om u iets te verwijten, ik weet dat gij uw best

{==214==} {>>pagina-aanduiding<<}

hebt gedaan, en ik heb Goddank kracht genoeg gehad, om 't met minder te kunnen doen,... ik zou zelfs ons lot niet willen ruilen met dat van uw patroon, die geen kinderen heeft om hem te troetelen en bovendien een vrouw die hem 't leven verbittert... maar ik zeg maar, dat we rijk hadden kunnen wezen en hem voorbijrijden in eene koets met vier paarden. Ik zeg 't niet om te klagen. God heeft het met ons nog heel wèl gemaakt. Maar 't is toch maar waar.... we hadden rijk kunnen wezen!’
Jansen was gewoon haar, als zij zoo sprak, eenvoudig gelijk te geven. Er was in het genoegen, 't welk zij zich zelve verschafte door in gedachte rond te grabbelen in het geld dat ze hadden kunnen hebben, niets misdadigs. De man wist bij ervaring, dat men ook op die naargeestige manier nog wel eens een poosje de dagelijksche zorgen kan vergeten. Ook had hij genoeg van de geschiedenis van zijn eigen gemoed onthouden om te weten dat er veel noodig is om iemand, die beter dagen gekend heeft, zóó met zijn lot te verzoenen, dat hij van het verledene zwijgen kan en zich tevreden stellen met het tegenwoordige. Hij zeide daarom gewoonlijk niets anders dan dat hij zijne vrouw dagelijks meer bewonderde om de degelijke manier waarop zij zich in 't onvermijdelijke had weten te schikken, en zocht zoo gauw dit maar mogelijk was al de lichtpunten in hun tegenwoordigen levenskring bij elkaar. Daar hij dit altijd deed vergezeld gaan van de zoo even vermelde fanfaren voor haar edelaardigheid en grootheid van ziel werd 't hem zeer goed afgenomen. Zijne vrouw beantwoordde zijne complimenten met nederigheid en zijne opwekkingen tot tevredenheid met de herhaalde betuiging, dat zij God niet genoeg konden danken voor de onverdiende zegeningen die zij boven duizende anderen nog genieten mochten en dat zij van hetgeen nu reeds zoo ver achter hen lag niet zou gesproken hebben... als 't niet was omdat een mensch nu en dan zijn hart wel eens luchten wil. Dat was immers geen zonde?...

{==215==} {>>pagina-aanduiding<<}

Jufvrouw Jansen wist niet, dat zij hier een van de neteligste hoofdstukken der moraal behandelde. Gelijk anderen die geen greintje minder zijn dan catechiseermeesters en domine's, transigeerde ze zoo wat met haar gevoel van dankbaarheid, maar was desniettemin overtuigd dat zij haar offergave met een blijmoedig harte neêrlei. We behoeven elkaar op dat punt niets wijs te maken. Iedereen begrijpt wel dat dit afdingen en beknibbelen jufvrouw Jansen volstrekt niet behoefds te beletten om in 't oog van de geheele wereld, haar eigen oog daaronder begrepen, eene vrij goede Christin te zijn.
Daar de ingenomenheid met de kansen op rijkdom en aanzien bij jufvrouw Jansen zoo groot gebleven was, nadat alle nommers reeds lang uitgetrokken waren en haar naam luid was uitgeroepen in gezelschap van een niel, kan geen sterveling zich verwonderen, dat zij ook de toekomst opsierde met de schitterendste voorstellingen van hare verbeelding. Ongelukkig vond zij maar al te gemakkelijk een paar stutten voor hare luchtkasteelen en verbeeldde ze zich daardoor dat deze niet uit lucht en zeepbellen waren opgetrokken, maar zoo al geen kans op verwezenlijking, toch zelfs in deze practische eeuw nog een onbetwistbaar recht van bestaan hadden.
‘Lieve Betsy,’ zei ze vaak tot haar oudste dochter, een meisje van zeventien jaar. ‘Ik weet niet of ik 't nog zal beleven, maar gij zult het naar alle menschelijke berekeningen zeker beleven, dat wij er nog eens weêr geheel boven op komen. Als alle dingen niet averechts verkeerd loopen, zult gij nog eenmaal in een koets rijden. Denk daaraan en let op 'tgeen ik zeg. Mijn vader was, zooals hij mij dikwijls verteld heeft, oorspronkelijk ergens uit Duitschland, ik geloof uit Polen of ergens daarvandaan. Eigenlijk was niet, hij daarvandaan gekomen, maar zijn grootvader of overgrootvader. Dat moet gebeurd zijn in een tijd toen daàr in Polen de zaken erg in de war waren. Toen is hij er uitgegaan en hier naar Holland gekomen, zon-
{==216==} {>>pagina-aanduiding<<}
der een enkel papier of bewijs meêtebrengen, maar hij heeft op zijn sterfbed alles opgeschreven en een eed er op gedaan dat 't zóó precies waar was en dat laten deponeeren bij een notaris, die er zijn naam op geschreven heeft en 't verzegelde stuk jaren lang bewaard. Nu moet die notaris brand gekregen hebben in zijn kantoor en de heele boel bij die gelegenheid mee verbrand zijn, maar de naam is nog dezelfde en 't wapen ook en, zooals mijn vader mij wel honderd maal verteld heeft, moeten er in Polen heele rijke graven leven, die net zoo schrijven als wij en precies 'tzelfde wapen hebben, en die moeten ongetrouwd zijn en nu al heel oud en heele groote landgoederen hebben met kasteelen en alles er op. Als die nu eens komen te sterven, dan zullen we er zeker wel meer van hooren. Mijn vader heeft mij meer dan eens verteld, dat hij er indertijd een advocaat over gesproken heeft en dat die hem gezegd had, nadat hij alles gehoord had, dat 't alles heel gemakkelijk te bewijzen zou zijn en dat hij zelf 't met pleizier op zich zou willen nemen, maar dat het een heelen boel geld zou kosten door al de bureau's en beambten in Polen, die er meê gemoeid zouden moeten worden, maar uw grootvader had geen lust om er zooveel geld aantewagen, en meende, dat we dat altijd nog konden doen als 't noodig was, wanneer de erfgenamen in de krant worden opgeroepen, zooals toch altijd gebeurt. De zoon van dien advocaat moet tegenwoordig nog leven en in 't vak van zijn vader zijn... Ook weet ik nog zoo goed alsof 't gisteren gebeurd was, dat mijn vader toen ik nog een kind was, op een zekeren dag thuis kwam en ons vertelde, dat hij een paar Polen gesproken had, ('t was toen juist Amsterdamsche kermis, en er stond een Poolsche kraam met handschoenen op 't Koningsplein) en dat die hem gezegd hadden, dat onze naam hun heel goed bekend was en dat een van hen zelfs indertijd bediende op het slot van die twee graven geweest was en dat 't heele rijke en heele brave menschen waren, die geen

{==217==} {>>pagina-aanduiding<<}

familie in de wereld hadden en veel goeddeden aan de armen. Denk om 'tgeen ik zeg, kind! Jelui wordt nog eens schatrijk. Beloof me alleen maar, dat je in ons land zult blijven. 't Moet daarginder in Polen een gevaarlijk land wezen, en 't beste zal zijn, dat jelui alles maar van de hand doet en hier stilletjes blijft wonen. Al die grootheid is 't ook al niet. Vergeet nooit dat je ouders maar eenvoudige menschen geweest zijn.’
't Viel Betsy niet moeilijk dat te beloven. Eenvoudiger en natuurlijker wezen dan dit lieve kind was er niet. Als zij ooit een Poolsch gravinnetje werd, zou geen mensch 't aan haar kunnen zien en alleen de armen het ondervinden. Al de verbeelding en droomen van hare moeder waren aan haar verspild... ‘Lieve moe!’ zei ze gewoonlijk, als jufvrouw Jansen de Poolsche relatie op de beschreven of op eenige andere manier had opgehaald: ‘Lieve moe! we kunnen met al dat Poolsche geld toch niet gelukkiger worden dan we zijn... Alleen zou ik er wel iets van willen hebben, om het u wat gemakkelijker te maken!’
‘O, om mij behoeft ge u niet te bekommeren, lieve meid! Gij weet, ik ben met alles tevreden en verlang niets meer dan wat wij hebben. 't Zou mij vooral pleizier doen om u en om uw' goeden vader, die eens op 't punt geweest is om een rijk man te worden en nu jaar en dag zit te pennen bij meneer Melder, dien ik ook nog gekend heb, toen hij geen halve cent in de wereld had. Ik voor mij heb Goddank niets noodig.’...
't Was niet mooi van Jansen, maar volkomen in overeenstemming met zijn diplomatische natuur, dat hij de eerste maal toen bij Fransje in zijn huislijken kringzou brengen yan deze zwakheid zijner vrouw partij trok.
‘Lieve! gij weet welke mooie kansen die jongen van Ilolster nog in de toekomst heeft. Hij is de naaste en met zijn zusje de eenige om van meneer Melder te erven.

{==218==} {>>pagina-aanduiding<<}

Als mijn patroon plotseling sterft of als zijn hart opengaat voor de kinderen van zijn eenige zuster, dan zijn ze er bovenop.’
Ik geloof zelfs niet, dat Jansen met de mededeeling dat Frans reeds millionair was, grooter effect zou hebben kunnen berelken, dan met de vermelding van de mooie kansen die nog voor 't kind waren weggelegd. Jufvrouw Jansen speelde liever in de Joterij dan dat ze een prijs zou getrokken hebben. De spanning, de zenuwachtige verwachting, de volkomen vrijheid om naar welgevallen te vergrooten en te veranderen... ziedaar wat deze architecte van luchtkasteelen 't meest aantrok. Niet in de realiteit maar in het spelen met hare mogelijkheden en waarschijnlijkheden lag voor haar 't genot. Niets kon dus belangwekkender voor haar zich zijn dan een jongen, die de kans op een groot fortuin met zich bracht.
‘Zou meneer Melder,’ vroeg zij, ‘zoo onmenschelijk zijn van op eene andere manier over zijn geld te beschikken, dan ten behoeve van zijn wettige erfgenamen? Mij dunkt dat kan die kinderen van Holster niet ontgaan.’
‘Voor Melder ben ik zoo bang niet,’ antwoordde Jansen. ‘Hij is wel geheelenal een geldman, maar zijn hart is niet kwaad. Toen hij zijne zuster op haar sterfbed gesproken had en ze verzoend waren, heb ik heel goed gemerkt dat hij goede voornemens had. Ook weet ge, dat hij mij volle vrijheid heeft gelaten, voor hunne opvoeding, maar hij wil niet gedwongen zijn. Men moet met hem heel voorzichtig tewerkgaan en hij staat, ik heb u dat wel eens meer verteld, geloof ik, geheel en al onder den invloed van zijne vrouw. Ik vrees dat de Tekels hem zullen inpakken. Ze hebben nu reeds een van hunne familie op het kantoor weten te krijgen en ze zullen 't daarbij niet laten. 't Is een brutaal en sluw soort van menschen. Mevrouw Melder had een bepaalden hekel aan Holster en zijne vrouw. Holster heeft mij dikwijls gezegd dat hij zonder haar invloed met Melder zelf wel weêr op een goeden

{==219==} {>>pagina-aanduiding<<}

voet had kunnen komen.... Ik vrees vooral,’ voegde hij er nadenkend bij, ‘dat er een paar punten zijn waar Melder zeer kwetsbaar is. Wij weten bij ondervinding, dat hij zijn hart heel hoog draagt en de Tekels weten dat ook maar al te goed?... 't Beste wat we voor onzen kleinen Frans kunnen doen, is hem in een anderen kring te brengen, zoodat hij later bij zijn oom kan worden opgenomen. Zoudt gij de kinderen niet eens van tijd tot tijd kunnen vragen. Ze kunnen met de onzen spelen en omgaan. Die jufvrouw Rol is mij te gemeen.... en mijn vrind West, die den jongen van tijd tot tijd bij zich ontvangt, is op zichzelf de beste en knapste man, dien jk ken.... maar...’
‘Wat, maar?’ vroeg Jufvrouw Jansen. Ge bedoelt zeker dat hij ongetrouwd is en de jongen daardoor buiten den invloed van eene vrouw blijft. Wij moeders weten beter dan iemand wat een kind van dien leeftijd toekomt.
‘Neen, dat is 't niet, ofschoon ik niet wil tegenspreken, dat een ongetrouwd man een slechte opvoeder voor een knaap van dien leeftijd is, maar wat mij hindert is geheel iets anders. West is mij ronduit gezegd te... radicaal. Ik zal niet zeggen dat hij te ruw, te wild of, hoe zal ik 't zeggen? te... onbesuisd is, maar hij heeft op 't punt van maatschappelijke betrekkingen en standen zulke wonderlijke idees, die op zichzelf misschien wel goed zijn en zeker heel mooi klinken, maar die een jongen allicht in de war kunnen brengen en naderhand ongeschikt maken voor zijn werkkring, die hem 't hoofd op hol brengen tegen den tijd, dat hij op 't kantoor moet gaan zitten en dag aan dag met taai geduld werken, om zijn doel te berelken.’
‘Mij dunkt’ zei jufvrouw Jansen ‘dat dit toch in dit geval zoo heel veel kwaad niet kan. De kinderen van Holster zullen eenmaal schatrijk worden en dus weinig behoeven te werken. Aan een jongen met zoo'n kans in het verschiet is niet veel kwaad te doen.’

{==220==} {>>pagina-aanduiding<<}

‘Dat is te zeggen! Ik heb u verteld, dat die kans naar mijn inzien nog alles behalve zeker is. Er kan zoo veel gebeuren dat onze plannen in duigen gooit en Melder voor zijn dood over zijn geld doet beschikken. We moeten in 't belang van de kinderen alles vermijden, waardoor hij op 't denkbeeld zou kunnen komen, dat wij er op rekenden.... Bovendien is er nog iets, wat mij in West hindert. Ik had hem verzocht om mij een handje te helpen bij 't zoeken van een geschikte school en dat heeft hij met de zorg en ijver die hem eigen is, gedaan, maar 't was nooit mijne bedoeling geweest, dat hij hem daardoor een kameraad zou bezorgen, die de zoon (ik zeg 't, hoop ik, zonder mij te bezondigen!) die de zoon is van een man, die om dieverij het land is uitgegaan. Je weet ik ben niet trotsch, maar dat heeft mij toch geen pleizier gedaan. Men behoeft op een man die gevallen is, niet neer te zien. Misschien kan zoo iemand onder gunstige omstandigheden er weer bovenop komen. Maar niemand kan vorderen, dat men zijn eigen kinderen opoffert aan den omgang met de kinderen van zulke menschen.’ - -
Dat was jufvrouw Jansen geheel met haar man eens. Ze vond 't onverantwoordelijk van West, om Frans aan 't gevaar bloottestellen, dat daarmeê verbonden kon zijn. Ze zette ook dit als eene kansrekening op. Ze liet in hare gedachten Frans een lot trekken uit eene loterij van slechte voorbeelden, slechte bloedmenging en slechte invloeden van menschen, die met den vader van Frits misschien wel hadden meêgestolen, en ze decideerde geheel in overeenstemming met 'tgeen haar man gezegd had, dat Frans niet anders dan kwaad kon leeren van een knaap, die van zijn vader niet dan kwaad had kunnen erven.
Jansen vertelde niet, dat deze overeenstemming hem minder rustig maakte dan andere blijken van sympathie met zijne wederhelft, dat hij zelf door zijne ingenomenheid met den ouden Eggink en het tijdstip waarop hij

{==221==} {>>pagina-aanduiding<<}

zich met een verzoek om raad en hulp tot West gericht had, de hoofdoorzaak was van eene combinatie, die hij had kunnen voorkomen door eene vaste houding en eene meer zelfstandige handelwijze. Ook deelde hij haar niet meê, dat hij tegenover de argumenten, waarmee West was opgekomen voor 't goed recht van Frits, niets had kunnen inbrengen en op dit oogenblik nog een gevoel had alsof zijn vrind hem met een enkel woord tot zwijgen zou kunnen brengen. Hij [had lucht gegeven aan zijne vooroordeelen en ruimte gevonden voor zijne bekrompen maatschappelijke opvattingen.... en we weten allen hoe dat op zichzelf eene soort van satisfactie is, waardoor de kwellende vernederingen, die wij elken dag van ons geweten, ons gezond verstand, en honderd andere autoriteiten te verdragen hebben, rijkelijk vergoed worden.
't Was eene eigenaardigheid van het huwelijksleven van onzen braven boekhouder en zijne vrouw, dat zij na zulke vertrouwelijke wisseling van gedachten, waarbij ze eindigen mochten in volkomen eenstemmigheid van inzichten, langzamerhand oversloegen in minder aangename tonen. Dit geschiedde niet, omdat zij in 't onvriendelijke behagen schepten, maar juist integendeel, omdat, zooals men zegt, 't na een vriendelijk gesprek iets velen kan en in een groot huishouden allicht het een en ander te redderen valt in dat opzicht. Zoo was 't ook nu, en de aanleiding lag vlak bij de hand.
Jufvrouw Jansen had 't al dikwijls willen zeggen en het al lang verkropt, dat haar man ten opzichte van zijne verhouding tot de Holsters steeds een min of meer gereserveerde houding had aangenomen. Zelfs bij 't leven van Holster en ook daarna, toen hij de raadsman en vertrouwde van diens weduwe was geweest, had Jansen steeds vermeden meer dan rechtstreeks noodig was, met zijne vrouw over hen en hunne belangen te spreken. 't Zou hem moeilijk gevallen hebben daarvoor eene bepaalde reden op te geven. Wij, die een scherpen blik op de karakters onzer

{==222==} {>>pagina-aanduiding<<}

medemenschen hebben, begrijpen de reden evenwel zeer goed. Holster, die een min of meer hooghartig man was geweest, en zich niet zoo gemakkelijk in het onvermijdelijke had kunnen schikken als onze boekhouder, had dezen door die hooghartigheid geïmponeerd. Tegenover hem en zijne familie gevoelde Jansen zich de mindere, zelfs toen hij later werkelijk hun meerdere geworden was. Daarom zou 't hem gegriefd hebben als er in zijn kring over hen gesproken was op een toon, die niet met dien eerbied strookte.
‘Gij weet wel, dat ik mijne medemenschen gaarne help en 't volkomen goedkeur, dat gij nu al sinds eenige jaren in de vertrouwelijkheid der Holsters gedeeld hebt, maar ge moet mij niet kwalijk nemen, dat ik hunne trotschheid nooit heb kunnen verdragen. Iemand die een bankroet geslagen heeft, moet 't hoofd zoo hoog niet dragen en ik weet heel goed dat mevrouw Holster uit de hoogte op ons neerkeek. 't Heeft mij altijd verbaasd, dat gij dit zoo goedschiks hebt kunnen aanzien. 't Zal natuurlijk geen invloed hebben op de wijze waarop ik de kinderen behandelen zal. Ze kunnen hier aan huis komen en zullen in mij een tweede moeder vinden, maar 't is ver van aangenaam geweest en 't zou mij lief geweest zijn al zij vroeger toenadering gezocht had. Ik ben, de hemel zij dank! niet haatdragend, maar trotschheid kan ik niet verdragen. Wij zijn zoo goed als de Holsters geweest en.... wie weet, wie van de kinderen 't verder zullen brengen in de wereld, als 't er op aankomt. Tk zeg dit ni et, met een kwaad hart, maar 't is toch zoo.....’
‘Ik kan mij niet begrijpen, wat ge eigenlijk tegen mevrouw Holster kunt hebben,’ antwoordde Jansen. ‘Zij is gestorven en dat zou alles verzoenen, al was 't, dat zij u op de eene of andere manier beleedigd had, maar voor zoover ik weet, is dat nooit 't geval geweest. Ze was een brave, degelijke vrouw, die zich in hare treurige omstandigheden met geestkracht en onderworpenheid gedragen

{==223==} {>>pagina-aanduiding<<}

heeft. Dat ze zich wat terugtrok en zich met niemand inliet, heeft mij dikwijls gespeten, maar ik kon 't mij zeer goed begrijpen. Ze heeft dat niet alleen met ons, maar met al hare vrienden en bekenden gedaan.’
‘Juist dat heeft mij zoo dikwijls gehinderd. Ze had aan u meer verplichtingen dan aan alle anderen te zamen. God weet dat ik daarvoor geen dank gevorderd heb, maar 't is toch pleizieriger wanneer men ziet, dat 'tgeen we voor iemand doen erkend wordt.’
‘Maar wat hadt gij dan gewild dat zij doen zou? Ze heeft mij duizendmaal verzekerd dat ze oneindig veel aan mij verschuldigd was en niet wist, hoe ze haar dankbaarheid zou betoonen.....’
‘O ja, ten opzichte van u, wil ik dat graag gelooven, maar 't had haar weinig moeite gekost om nu en dan eens naar mij toe te komen. We waren mekaar van vroeger dagen toch zoo vreemd niet en dat zou mevrouw, geloof ik, niet vernederd hebben. Ik meen, dat zij dat ook wel gedaan zou hebben, als gij maar hadt laten merken, dat u dit aangenaam was. Niet dat ik om kennissen verlegen ben, we hebben gelukkig aan kennissen geen gebrek en ik ben volstrekt niet gesteld op zulke hooghartige mevrouwen, maar gij hadt wel wat eerder kunnen zeggen dat ge de kinderen bij ons aan huis woudt zien, dan nu ze ons noodig hebben.’
‘De heele schuld komt dus op mij’ zei Jansen, ‘en ik hoop dat gij 't de arme kinderen niet zult laten misgelden. Laat ons dan maar aannemen, dat ik daarin verkeerd heb gedaan. Ik zou niet weten waarom 't vroeger, toen zij hun eigen moeder hadden, bij mij zou zijn opgekomen, u daarmee nog te bezwaren. Gij hebt aan onze eigen kinderen genoeg te doen!’
Deze zachtzinnige uitlegging van zijn gedrag, die naar Jansen's meening oprecht genoeg was, deed de gewenschte uitwerking.
Het moederlijk gevoel van jufvrouw Jansen kwam boven

{==224==} {>>pagina-aanduiding<<}

en de quaestie werd weer teruggebracht tot het punt van waar ze was uitgegaan.
‘O, wat dat betreft,’ zei ze vriendelijker, ‘weet je wel dat mij nooit iets te veel is. Ik hoop te toonen dat mijn hart voor de ongelukkige weezen openstaat, en zal de hooghartigheid van hunne moeder niet met gelijke munt betalen. Breng ze vrij bij ons..... Je weet wel, dat ik 't zoo kwaad niet meen als ik eens iets zeg, maar 't kwam nu net zoo te pas en 't moest er nu maar eens uit.’
Indien de lezer naar dit kleine tafereeltje het geheele huiselijke leven van onzen vriend Jansen beoordeelen wil, heb ik er niets tegen. Hooger dan bij deze gelegenheid kwam de vloed nooit. 't Water maakte niet meer dan de punten van de laarzen nat. Jansen was geen man om den strijd vol te houden of aan te vuren, als hij dien vermijden kon of bezweren, door het vraagstuk in quaestie te dekken met zijn eigen lijf, en jufvrouw Jansen was te goede huismoeder en moeder in 't algemeen om de wapenen niet neer te leggen, zoodra er een appè gedaan werd op haar hart.
‘Laat de kinderen maar komen,’ herhaalde ze, ‘ze zullen met open armen ontvangen worden.’
Of de gedachte aan de kansen die de kleine Holsters hadden op de erfenis van meneer Melder en de ruimte daardoor gemaakt voor de fantasiën van jufvrouw Jansen, bij die welwillende verzekeringen ook in 't spel waren?
Voor een klein gedeelte? Misschien. Wie zal 't zeggen, wat al niet meewerkt om ons welwillend te maken. In elk geval, zondig was dit element niet.



{==225==} {>>pagina-aanduiding<<}

Vijftiende hoofdstuk.

Tante Gonne.

‘Ik verzeker u, dat ik het de jongens uitdrukkelijk gezegd heb, maar ze willen 't niet laten. 't Schijnt dat die jongen iets heeft wat ze allemaal aantrekt. Het gaat mij bovendien aan het hart hem rechtstreeks te moeten zeggen, dat hij hier niet meer mag komen. Het kind kan 't toch niet helpen, dat zijn vader eene misdaad gepleegd heeft. Gij weet, niets is mij ooit te veel, maar dit gaat boven mijne krachten.’
Zij, die zoo sprak, was een klein, krom en verdraaid menscbje, niet veel grooter dan een kind van tien à twaalf jaren en ten eenenmale misdeeld van bevalligheid. Toch was er op 't oogenblik, waarop zij dit zei, een gloed in haar oog en een trek van heilige verontwaardiging om hare lippen, die het van menige regelmatige, onberispelijke schoonheid won. Ze was blijkbaar verlegen met de ongewone daad van verzet en den eenigszins heftigen toon, waarmee zij was opgetreden, maar die verlegenheid zelfs maakte haar geestkracht te belangwekkender en stempelde elk harer woorden met het merk van zelfopoffering, belangstelling en ijver voor een medemensch.
Tante Gonne, de zuster van Jansen en sinds vele jaren zijne huisgenoote, was een van die naturen, waarin men

{==226==} {>>pagina-aanduiding<<}

zich nooit vergist dan tot haar nadeel, die, altijd lager geschat dan ze waard zijn, en altijd onbillijker beoordeeld dan ze verdienen, op 't laatst zelve geen weg weten met de edele beginselen, die haar bezielen.
Van hare geboorte af hulpbehoevend en gebrekkig, had men haar nooit anders dan als een lastpost behandeld. Haar vader had zich over haar geschaamd en hare moeder bittere tranen gestort om ‘dat ongelukkige kind.’ De broers en zusters hadden haar leeren beschouwen als iets dat hun altijd min of meer in den weg zou blijven liggen, en ofschoon dit in wezenlijkheid nooit 't geval M'as geweest, had niemand opgemerkt dat men zich ten haren aanzien vergist had. Beurtelings had zij hare geheele familie, op onzen boekhouder na, in hunne laatste ziekte opgepast en de oogen gesloten en keer op keer had zij 't geduldig verdragen en zelfs heel natuurlijk gevonden, dat de stervende broers of zusters vóór ze hun laatsten adem uitbliezen in de gauwigheid nog een post van verdienste op hun eigen rekening schreven door haar plechtig over te dragen aan een van de overblijvenden, somtijds in gezelschap van een kanarievogel, die zij zelve opgekweekt hadden, of een schoothondje dat de lekkere vette beten, waaraan 't gewend was, niet missen kon.
Sinds een tiental jaren woonde ze nu bij den laatsten harer bloedverwanten in en zette de rol voort, waarin zij zooveel oefening had gehad, waaraan zij door gewoonte zelfs gehecht was geworden. Indien men hare positie onder een beeld had willen brengen, zou 't dat van een kapstok geweest zijn, waaraan alles werd opgehangen en die nooit een e andere plaats kreeg dan in den hoek. Als men hare betrekking tot de overige leden onder woorden had willen brengen, zou ‘genadebrood’ het thema zijn geweest en ‘ze mag wel dankbaar wezen’ 't referein.
Als gij stuk voor stuk de huisgenooten gevraagd hadt, zoudt ge misschien gehoord hebben, dat allen wel van haar hielden en hare groote waarde wel wilden erkennen,

{==227==} {>>pagina-aanduiding<<}

maar als gij hun collectief die vraag hadt gedaan, zou een algemeen gelach en gegichel van de kleinen en een veelbeteekenend hoofdschudden van de beide hoofden uwe vraag beantwoord hebben.
Tante Gonne had steeds 't huishouden gedaan, zoo dikwijls de vrouw de huizes ‘van den vloer was’; zij had bij de kinderen gewaakt, zoo dikwijls ze ziek waren en hen goedwillig overgenomen om ze ‘zoet te maken’, als de moeder verklaarde dat zij ‘doodaf was en niet meer kon’. Tante Gonne was nog altijd 'smorgens 't eerst van allen op en deed 'savonds de voordeur op het nachtslot. Ze zorgde voor de groote en kleine wasch en stond uren lang, wanneer de anderen gezellig bij de lamp zaten, in eene koude kamer bij een nachtkaars te strijken. Zaterdagsmiddags was 't haar werk om de kleinste kinderen te verschoonen en Zondags, als Jansen en zijne vrouw naar de kerk waren, om ze rustig te houden door vertelseltjes. Als er iets kapot was, ging de belanghebbende naar tante Gonne om 't te laten maken. Als er iets verloren was, werd tante Gonne uitgenoodigd om het te zoeken. Wou een van de kinderen graag iets hebben dat hij zelf niet durfde vragen, dan werd zij in den arm genomen om 't ijs te breken. Als er een klein familie-partijtje was, zat tante Gonne onderaan bij de kinderen ‘om er een oogje op te houden’, of werd zij belast met het gezelschap van een opgeschoten jongen van zestien, zeventien jaar, dien men om zijne ouders had moeten meêvragen en dien iedereen vervelend vond. Wanneer er om de eene of andere reden eene bezuiniging in 't huishouden van haar broer moest ingevoerd worden, werd die 't eerst op tante Gonne toegepast. Als er eene tijdelijke leening moest gesloten worden, werden hare weinige spaarpenningen 't eerst aangesproken. Als er onverwacht een logé kwam, sliep tante Gonne op een kermisbed.
En toch was deze asschepoetster der familie niet gelukkiger dan wanneer zij al die diensten bewijzen en al die

{==228==} {>>pagina-aanduiding<<}

lasten voor de anderen dragen kon. De reden daarvan ligt voor de hand.
Tante Gonne heeft eene onbeperkte genegenheid voor haar broer. Ze kan zich geen man voorstellen, die meer voldoen zou aan het ideaal van een huisvader en een burger. Ze weet dat hij een hart van goud heeft en ziet in de rustigheid waarmee hij zijn weg gaat en de zaken van zijn patroon behartigt, de meest verheven uiting van Christelijke deugd en menschelijke roeping. Zij vereert in hare schoonzuster de vrouw, die haar broer zich eenmaal verkoren heeft en het vrouwelijk hoofd van een talrijk gezin, dat, zoo als zij dagelijks beoordeelen kan, zooveel opoffering van kleine genoegens en ontspanningen vordert, die naar hare meening aan de uitverkorene van een man als haar broer rechtens zouden toekomen. Nooit komt 't in haar op dat deze beide menschen ook tegenover haar zekere verplichtingen zouden kunnen hebben. Als zij haar nu en dan schijnen te miskennen of te vergeten, dat ze er is en ook haar gevoel en hare rechten heeft, dan is 't omdat zij zoo veel om handen en in hun hoofd hebben, want tante Gonne heeft een onbegrensden eerbied voor den moed om aan 't hoofd van zoo'n gezin te durven staan.
Met de opvoeding van de kinderen heeft zij, volgens haar eigen zeggen, zich nooit goed kunnen bemoeien. Zij heeft daarvan, meent ze, volstrekt geen slag. Ze gelooft, dat zij veel te toegevend is en de noodige lermiteit mist, die hare zuster in bewonderenswaardige mate bezit.
De eenige, die in dat opzicht met haar in meening verschilt, is Betsy, zooals wij reeds weten de oudste dochter van Jansen. Tot haar vijftiende jaar was Betsy een akelig kind vol eigenzinnige nukken en grillen, de plaag van haar broertjes en zusjes en met den kennelijken aanleg om een ondragelijke nuf te worden. Ofschoon door hare moeder dagelijks aangezet en voortgezweept, duizendmaal ‘een nest’ genoemd en andere duizendmaal met de rampzaligste

{==229==} {>>pagina-aanduiding<<}

toekomst bedreigd als ze zoo voortging, was 't kind tot haar vijftienden verjaardag zoo voortgegaan en scheen ze plan te hebben met al hare booze eigenschappen haar zestiende levensjaar binnen te stappen. Eene geringe omstandigheid redde haar van die toekomst.
Op haar verjaardag was ze meer dan ooit onhandelbaar geweest. Ze had haar neusje opgetrokken voor het cadeautje, dat vader en moeder heden juist eens heel mooi hadden gemaakt, waarvoor door allen sinds lang gespaard en bezuinigd was. Bij elken vriendelijken gelukwensen bad ze een zuur gezicht gezet en den geheelen dag gepruild over gebrek aan belangstelling en liefde. Zelfs Jansen die de eerste geweest was om te bepalen dat deze dag eens recht feestelijk moest zijn en 't cadeau extra mooi, kon zijn wrevel over haar gedrag niet verkroppen, en gaf haar zijn ongenoegen te kennen, toen ze naar bed ging, waardoor haar booze luim eer toe- dan afnam.
Pruilend sliep 't kind in en in hare onrustige droomen spookten de booze geesten voort. 't Was of zij hun nachtfeest vierden dat weer een toekomst vergiftigd was, weêr op een jong leven, dat zoo gelukkig en vriendelijk kan zijn, beslag was gelegd voor den dienst der hel, den zelfmoord van den vrede des harten.
Midden in den nacht werd het kind wakker door 't knetteren en knappen van een flauw nachtlichtje dat op de waschtafel stond. Toen 't onrustig en woelend de gordijnen opensloeg, kon zij bij dat licht de ledekantjes harer broertjes en zusjes zien. Toen ze meer wakker geworden was, zag ze tante Gonne, die, dicht tegen de waschtafel aan, over een of ander werk, waarmee ze bezig was, ingedommeld was en zoo dikwijls als het nachtpitje knetterde onwillekeurig 't hoofd ophief, zonder daardoor tot bewustheid te komen. 't Halfduister waarin die kromme ineengedoken gedaante wegschool, 't nu en dan opflikkerende licht dat al wat zich in de kamer bevond voor een oogenblik spookachtig deed oprijzen en de vruchtelooze

{==230==} {>>pagina-aanduiding<<}

pogingen van het kleine, ongeachte en zoo weinig getelde menschje om wakker te blijven en haar werk te hervatten, maakten op het kind eenen diepen indruk.
‘Tante Gonne!’ riep ze, ‘zijt u nog niet naar bed? 't Moet toch al laat wezen.... Heeft u nog in 't geheel niet geslapen?’
Tante Gonne werd op 't geluid van die stem volkomen wakker. ‘'t Is nog zoo erg laat niet, lieve!’ zei ze op haren gewonen vriendelijken toon. ‘Ik had nog wat te doen en ging daarmee maar bij u zitten. Gij waart gisterenavond zoo erg zenuwachtig en onrustig.... Ga nu maar weer slapen. Zoodra dit af is, ga ik ook naar bed.’
‘Maar waaraan heeft u dan zoo noodig te werken?’ vroeg Betsy, nu rechtop gaande zitten. ‘Ik ben heelemaal klaar wakker en wil wel wat met u praten. Hoe laat denkt u dat 't al wezen zal?’
‘Ik weet 't niet, lieve kind! Mij dunkt zoo heel laat kan 't nog niet wezen. Ik ben bovendien spoedig klaar en zal dan mijn schaê wel inhalen. Ga nu maar weer liggen en slaap rustig in.’
Betsy bleef recht overeind zitten en de kleine tante aanstaren, die nu eens in 't donker wegschool en dan weer zichtbaar werd. Zoo vaak het lichtje een gloed over de kamer wierp, zag ze dat tante ijverig haar werk hervat had en ook dan zelfs als 't geheel duister in de kamer was, werktuigelijk scheen voorttegaan. ‘U hebt toch altijd veel te doen, tante!’ zei ze eindelijk, overweldigd door een indruk, die zich nu op eens, als na jaren lange blindheid, van haar meester maakte. ‘U moet wel moe zijn, dunkt me, en naar bed verlangen. Wat heeft u daar dan toch onder handen, dat zoo'n haast heeft?’
‘Och, niets bijzonders, lieve meid! 't Is maar eene kleinigheid en zal zoo gedaan zijn. Ga gij nu weer slapen. 't Helpt mij toch niet of gij er om wakker blijft. Gij hebt wel noodig, dat gij slaapt en ik kan er best tegen.’
Maar Betsy had geen plan om weer te gaan slapen.

{==231==} {>>pagina-aanduiding<<}

Haar nieuwsgierigheid, laat mij zeggen hare belangstelling, was in hooge mate opgewekt. Ze wreef zich de oogen om goed wakker te blijven en zat weer eenige oogenblikken zwijgend naar hare tante te turen.
‘U maakt zeker eene nieuwe japon voor u zelve’ zei ze eindelijk met een ondeugenden toon in hare stem. Ze wist wel dat bij hare tante de nieuwe japonnen tot de kometen behoorden, dat de geheele geschiedenis van Gonne's garderobes in de woorden ‘verstellen’ en ‘opknappen’ besloten was.
‘Ge weet wel, lieve! dat ik zelden nieuwe Meeren noodig heb. Die ik heb zijn voor mij heel goed en ik ga toch nooit uit. Ge kunt dus wel gerust gaan slapen. Als ik een nieuw stofje onder handen had, zou ik 't u graag willen laten kijken; dat weet je wel, maar ik heb hier maar even wat te verstellen.’
‘Maar dan kunt u mij toch wel zeggen wat dat is,’ zei Betsy weer, met de eigenaardige stijfhoofdigheid, die de ergernis van haar vader was en volgens hare moeder 't ongeluk van haar leven. ‘U maakt niets voor u zelve, ten minste niets nieuws. Wat doet u dan?’
‘Ziehier!’ was 't antwoord, terwijl tante Gonne het werk, waaraan zij bezig was, in de hoogte hield. ‘Ziehier, waar ik mee bezig ben. 't Is maar een klein tomtje en zal spoedig gedaan zijn.....’
Ondanks 't half donker, dat in de kamer heerschte, herkende Betsy haar eigen jurk of japon, die zij gisteren had aangehad. ‘Dat is mijn jurk,’ zei ze, ‘wat was daar aan kapot?’
‘De mouw is bij den arm ingescheurd. Ik zag 't toevallig toen ik voor het naar bed gaan nog even naar u kwam kijken. Ge kunt haar zoo niet aandoen morgen en ik dacht dat we de breuk maar even moesten herstellen. Bovendien begreep ik dat 't beter was, dat gij niet merktet wat er gebeurd is. Als gij niet toevallig wakker geworden waart, zoudt gij 't denkelijk morgen

{==232==} {>>pagina-aanduiding<<}

ochtend niet eens gezien hebben. Nu moet ge vooral maar denken dat ik 't met pleizier gedaan heb en dat het mij volstrekt geen moeite gekost heeft. Ik had toch geen slaap, lieve meid!’
Dat wist Betsy beter. Ze had tante zien worstelen met den slaap. ‘Tantelief!’ zei ze reeds eenigszins vriendelijker dan ze nog ooit tegen iemand gesproken had. ‘Ik kan mij niet begrijpen hoe die scheur ontstaan is. Ik herinner mij daar niets van.’
‘Juist zoo als ik ook dacht, melieve!’ was 't antwoord, dat zoo zacht mogelijk gefluisterd werd, alsof ze bang was, dat de slagende broertjes en zusjes van Betsy 't zouden hooren! ‘Gij waart gisteren avond weer erg boos en dan doet men de dingen gewoonlijk heel ruw en onnadenkend. Uw heele boel lag op een hoop in den hoek.... Maar ga nu slapen. De breuk zal spoedig hersteld zijn en we spreken er morgen wel eens nader over.’
Den volgenden morgen, toen tante Gonne, na in een haastigen slaap een weinig verkwikking gevonden te hebben, op haar gewone uur wakker werd, viel haar oog 't eerst op de blonde haren van Betsy. 't Meisje lag geknield voor tante's bed en scheen 't oogenblik van haar ontwaken maar afgewacht te hebben om in tranen uit te barsten..... ‘Lieve beste tante!’ klonk 't. ‘Zeg mij toch wat ik doen moet om zoo lief en goed te worden als u. Nadat u naar bed gegaan waart, heb ik geen oog meer dicht gedaan.... Ik heb mijn jurk, waaraan u den geheelen nacht gewerkt hebt, niet kunnen aantrekken..... Nooit, nooit zal ik weer zoo eigenzinnig en kwaadaardig wezen. Wel twee uur lang heb ik geschreid en u toegefluisterd, dat ik een braaf meisje wil worden..... U zult me wel zeggen wat ik daarvoor moet doen. U zijt zelf zoo lief en zoo goed en zoo alles voor anderen..... Ik heb dat nooit willen zien en nooit gedacht..... Och lieve, beste tante Gonne! zeg mij toch wat ik doen moet om ook zoo te worden!’.....

{==233==} {>>pagina-aanduiding<<}

Indien de goede God, die door zooveel dichters en rijmelaars duizendmaal geprezen' is, omdat Hij de aarde bevolkt heeft met 'tgeen men de pronkjuweelen der schepping noemt, zich ooit verheugd heeft in dankbaarheid zonder een greintje eigenliefde, en blijdschap zonder alliage van zelfzucht, dan was 't op het moment, toen de kleine, kromme gedaante van tante Gonne zich in het bed oprichtte, de houterige armen uitsloeg en ze zachtkens neerlietvallen op de jeugd en bevalligheid, die als eene boetvaardige zondares voor haar geknield lag, toen ze hare lippen drukte op de lokken die verward afhingen op den blanken hals der zestienjarige.
‘Lieve, beste engel!’ zei ze eindelijk, toen zij hare aandoeningen genoegzaam meester was om te spreken, ‘vraag niet aan mij wat gij doen moet.... Ik ben maar een zwak en onbeduidend wezentje, dat 't goede 'twelk ik misschien toevallig nu en dan eens doe, uit gewoonte verricht,.... omdat ik 't nu al jaar en dag gewend ben. Doe gij maar altijd wat ge nu gedaan hebt en ga als ge eens boos zijt geweest, (ik wist wel dat gij 't zoo kwaad niet meent, Ge zijt maar wat driftig en overigens een goed kind), maar ga dan maar altijd, zoo als nu, naar onzen lieven Heer en schrei uw hartje uit en kom hier bij mij uitschreien. Ilc heb wel niet veel verstand en ben alleen maar goed om kleine diensten te doen, maar ik kan toch met u schreien, mijn engel! en we kunnen samen bidden dat we allebei dagelijks braver en beter en vriendelijker voor anderen mogen worden en nooit pruttelen en pruilen, als er eens 't een of ander is dat ons niet bevalt’.... En nauwrer sloten zich tante Gonne's armen om den hals van 't kind en vielen de onbevallige plooien van de groote nachtmuts op Betsy's lokken..... ‘Och, lieve meid! ge weet niet hoe gelukkig ge mij maakt.....’
‘Neen tante! dat moogt ge niet zeggen. U kunt wel voor mij bidden, maar u zelve zijt 't beste en edelste en tevredenste mensch, dat er op de wereld, is. We hebben

{==234==} {>>pagina-aanduiding<<}

u allemaal miskend en nooit begrepen; u is de eenige, die nooit geprutteld hebt en altijd opgeruimd zijt geweest en altijd voor anderen geleefd hebt en nooit om u zelve gedacht.... U zijt een engel, lieve, beste tante Gonne! en wij zijn bij u vergeleken allemaal slecht....’
‘Foei, mijne beste kind, dat moogt gij niet zeggen. Daarmeê doet ge u zelve onrecht en denkt niet aan uwe lieve ouders, die ook voor mij zoo goed en vriendelijk zijn geweest. Uw brave vader heeft mij bij zich in huis genomen, toen er niemand op de wereld was, die om mij dacht of zich mijner aantrok, toen ik als een verlaten schepsel op de straat zou gestaan hebben.’
‘Ja, tante! dat wil ik wel gelooven en onze lieve Heer bewaar' mij dat ik kwaad zou zeggen van mijn vader, maar zie, dat alles hebt u dubbel en dwars vergolden en aan ons kinderen verdiend, terwijl wij ondankbaar waren en duizendmaal om u gelachen en u bespot hebben, om u die hondermaal beter en braver zijt dan wij allemaal te zamen’....
‘Kom, dwaze meid!’ zei Tante Gonne en ze kuste de tranen van de wangen van 't berouwvolle kind, ‘gij moet zulke dingen niet zeggen en mij zoo veel moois van mij zelve niet vertellen. Ge zoudt mij nog trotsch maken en dat mag een mensch niet wezen. Ik weet wel hoe 't gemeend was en dat jelui allemaal veel van de oude tante houdt en ik bid God elken avond en elken morgen dat ik maar zoolang mag leven tot ik jelui allemaal gelukkig en goed geplaatst zie.... maar daarom is 't nog geen verdienste als ik mijn plicht doe, zoo goed en kwaad als 't gaat.... Geef mij nu maar een kus en wees een verstandig meisje. Ik zal dadelijk ook opstaan en ge zult mij helpen om 't ontbijt klaar te zetten.’
Nu, Betsy wou tante wel een kus geven, wel tienen wel honderd. Ook wou ze tante straks wel helpen aan 't ontbijt, maar ze wou niet opstaan, voordat tante haar

{==235==} {>>pagina-aanduiding<<}

alles vergeven had en beloofd haar te helpen om even goed en braaf te worden als tante zelve was. ‘Welnu als je 't dan volstrekt wilt,’ zei Gonne ten laatste ‘ziedaar een kus, waarmee u alles vergeven is van nu af zullen we vriendinnen zijn en met Gods hulp zult ge worden, wat ik niet ben, maar ook graag wezen wou. Wat de manier om goed en braaf te zijn betreft mijn lieve! denk nooit om u zelve, maar altijd eerst om anderen en om uw plicht.’..........................
‘Ik verzeker u dat ik het de jongens uitdrukkelijk gezegd heb, maar ze willen 't niet laten. 't Schijnt dat die jongen iets heeft, wat ze allemaal aantrekt. Het gaat mij bovendien aan het hart hem rechtstreeks te moeten zeggen, dat hij hier niet meer mag komen. Het kind kan 't toch niet helpen, dat zijn vader eene misdaad gepleegd heeft. Gij weet, niets is mij ooit te veel, maar dit gaat boven mijne krachten’
Zoo heeft tante Gonne gezegd. Jufvrouw Jansen, wien dit gold, heeft er aanstonds een passend antwoord voor.
‘'t Kind kan het niet helpen dat zijn vader eene misdaad gepleegd heeft? Maar kan een kind het dan wel helpen als 't de pokken of mazelen heeft, en ben ik als moeder toch niet verplicht zoo'n kind buiten mijn deur te houden. Als mijne kinderen ook de pokken of mazelen krijgen, wie heeft 't dan op zijn geweten? Zal het mij dan iets helpen of 't kind, dat ze aanstak, dit helpen kon of niet?’
Tante Gonne scheen tegen deze logica niets te kunnen inbrengen.
‘Als ik u zeg dat ik volstrekt niet behoor tot hen, die op hun medemenschen neerkijken en steenen werpen op ieder die 't minste overtreden heeft, dan zult ge mij, hoop ik, niet tegenspreken. Ofschoon ik geen heilige ben, durf ik zeggen, dat ik net zoo veel gevoel heb voor 't ongeluk van anderen als iemand denken

{==236==} {>>pagina-aanduiding<<}

durft; ik zou geen moeder wezen om aan een berouwvol kind geen vergiffenis te kunnen schenken en mijn hart niet te voelen opengaan voor de kleinen, die door eene misdadige moeder of een onverschilligen vader aan hun lot worden overgelaten, maar als er een misdrijf in 't spel is, als 't onze eigene kinderen betreft, als ik deze bewaren moet voor de besmetting, het kwade voorbeeld, de slechte eigenschappen van een vreemd kind, dat in zonde en schande geboren en grootgebracht is, dan geloof ik, dat niemand mij mijn plicht behoeft te leeren, dat ik zeer goed Aveet wat mij te doen staat. Dan sluit ik het oor voor alle overwegingen van welwillendheid en menschlievendheid voor vreemden... Men moet zelve moeder zijn om dat te begrijpen. Alleen eene moeder weet wat haar in zulke oogenblikken geboden wordt.’
‘'t Kan zijn dat gij gelijk hebt,’ antwoordde Gonne. ‘Zooals gij terecht zegt, ben ik geen moeder en kan dus moeilijk oordeelen in dit geval, maar 't gaat boven mijne kracht om het den knaap te zeggen. Ge moest hem zien met zijn open gezicht, om te begrijpen hoe moeilijk dat is. Hij is een wees en heeft toch ook eenmaal op den schoot zijner moeder gezeten. 't Kan zijn dat het voorzichtig is om hem eenvoudig af te wijzen, maar....’ de kleine kromme gedaante trilde, toen ze dit zei.... ‘'t is mij wel eens voorgekomen dat er eene voorzichtigheid in de wereld is, die veel van wreedheid en onmenschelijkheid heeft!’
Jufvrouw Jansen keek haar schoonzuster met ongeveinsde verbazing aan. Nog nooit had zij haar met zooveel stoutheid hooren spreken. Al was de aanval niet rechtstreeks op haar zelve gericht, ze kon zich in de bedoeling niet vergissen. Evenwel, dit juist was oorzaak dat ze niet aan haar eersten indruk toegaf, maar veel zachtzinniger dan zij voor mogelijk zou gehouden hebben, antwoordde: ‘Gij moogt 't wreedheid en onmenschelijkheid noemen of niet, ik weet wat de voorzichtigheid mij voorschrijft. Op verzoek van Jansen heb ik Frans Holster van tijd tot tijd

{==237==} {>>pagina-aanduiding<<}

toegelaten met onze kinderende komen spelen, maar dat zal moeten ophouden, als de jongen dien Frits Eggink niet wil laten loopen. Ik moet zeggen, Frans is een aardige, fatsoenlijke knaap. Wij hebben zijne ouders gekend en hij is een neefje van Meneer Melder, maar als hij altijd dien kruiersjongen meebrengt, aan wien ik niets kan zien van al de voortreffelijkheden, die gij bij hem schijnt opgemerkt te hebben, dan mag ik mijn eigen jongens aan dien omgang niet blootstellen. 't Kan wezen dat 't wreedheid is, maar ik wil dan liever wat wreed zijn dan onvoorzichtig. De kinderen komen van de eene conversatie in de andere en op 't laatst kan geen sterveling er meer een oog op houden. Ik heb er met Jansen over gesproken en hij denkt er net zoo over als ik, dat verzeker ik u.’
Tante Gonne voelde weer die eigenaardige rilling, welke meermalen als zij 't een of ander hoorde dat haar pijnlijk aandeed, haar onaanzienlijk persoontje beven deed. Met de laatste woorden door hare schoonzuster gesproken vielen onderscheiden parelen uit de kroon haars broeders voor hare voeten in 't zand en ze had den moed niet tegenover zijne wettige vrouw die parelen op te rapen en te beweren, dat hij dat nooit kon toegestemd hebben. In den kring van onzen boekhouder werden wel is waar hoogst zelden onderwerpen, die 't zedelijke leven zoo van nabij raakten, behandeld, maar de echt burgerlijke wijze waarop daar gedacht en gehandeld werd, was, zooals Gonne instinctmatig gevoelde, niet in strijd met de denkbeelden door hare schoonzuster ten opzichte van den zoon van een dief en den kleinzoon van een kruier uitgesproken. Doch tegen die burgerlijke opvatting kwam haar geheele ziel in opstand. Zij zelve was in vergelijking van allen, die haar omringden een verworpeling der maatschappij. Haar leven..... wat was 't anders dan een leven van vernedering en miskenning? En toch, was zij een eerlijkmanskind, uit 'tzelfde bloed als haar broeder. Toch kleefde geen vlekje op den naam dien

{==238==} {>>pagina-aanduiding<<}

ze droeg, en waren zelfs de herinneringen aan 't verleden van hare familie niet zonder eenigen glans.... Doch het betrof hier een ander, een onschuldig kind, dat door menschen, die niet misdeeld waren van Christelijken zin en in vele opzichten achtenswaardig, werd buitengesloten uit den kring van zijne tijdgenooten, reeds nu in zijne jeugd afgezonderd van zijne gelijken en geteekend met het merk dat zijn vader had gedragen.... 't Gold hier een paria in wien niets was aantewijzen dat schuld mocht heeten en niets te veroordeelen dan wat God zelf over den knaap had beschikt.... die werd uitgebannen en gebrandmerkt, enkel en alleen uit voorzichtigheid, in 't zoogenoemd belang van anderen, volgens de leer van 't zelfbehoud en de mogelijkheid van besmetting.
Al de verontwaardiging die in haar hart was, al de waardigheid van het goed recht op waardeering waarvan ooit de gedachte bij eigen leed was opgerezen in hare ziel of die zij verkropt, tot zwijgen gebracht en sinds lang voor goed gesmoord had in gevoel van plicht en liefde tot den naasten.... ze kwamen op, ze stormden aan, ze werden naar boven geperst, welden haar naar de keel, tot ze dreigde te stikken!... nu 't een arm, verlaten kind betrof en ze sprak gelijk ze nog nooit gesproken had en later zich niet kon verklaren dat ze had durven spreken.
‘Indien gij wreedheid voorzichtigheid wilt blijven noemen “zei ze,” en 'tgeen teneenenmale strijdt met de leer van 't Evangelie, vader- en moederliefde, indien gij door de dogredenen der zorgvuldigheid u wilt dekken tegen 't verdiende verwijt van onrnenschelijkheid, dan kan ik niet anders doen dan God bidden dat Hij u die huichelarij vergeve. Jk voor mij denk er anders over dan gij. Ik meen dat wij tot de ongelukkigen moeten gaan om ze optebeuren en tot de kranken om ze te bezoeken. In mijn oog bestaat 't ware Christendom in daden der liefde, die ons aan gevaar blootstellen en niet in voorzichtigheid,

{==239==} {>>pagina-aanduiding<<}

die haar eigen zelfzucht overdraagt op de kinderen. Als iedereen de besmetting ontwijkt en de handen terugtrekt bij de wonden van onze naasten, dan wordt de wereld een groot schouwtooneel van eigenliefde en zal alleen de vrees ons terughouden, dat we elkaar niet verteren. Ik voor mij stel mij den Heiland 't liefst voor, zooals Hij afdaalde van den Hemel op eene zondige wereld onder zondige menschen, en de kinderen dezer zondaren en zondaressen in zijne armen nam. Zou er onder die niet een enkele geweest zijn, wiens vader een dief geweest was?’....
Tante Gonne! waar hebt gij deze welsprekende woorden gehoord? Wie heeft u geleerd zoo'n diepen blik te slaan in het wezen van den godsdienst?
Indien gij haar die vraag hadt voorgelegd, zou tante Gonne u gezegd hebben dat zij 't niet wist, maar dat 't geen gij welsprekend noemdet haar voorkwam volstrekt niet welsprekend te zijn en dat de blik, dien zij in het wezen van den godsdienst sloeg, zooals gij 't uitdruktet, noch diep noch bewonderenswaardig was. Wat zij hier verkondigde was, dacht haar, zoo eenvoudig alsof Gods eigen vinger 't op ieder menschenhart geschreven heeft, en daarin had tante Gonne wel een beetje gelijk.
Jufvrouw Jansen ofschoon ze wel iets van de welsprekendheid harer schoonzuster gevoelde ('t zou niet mooi wezen als we dat niet erkenden,) vond 't echter niet noodig het te zeggen. Zij vergenoegde zich met iets te brommen dat naar hardnekkig volhouden van haar reeds uitgesproken gevoelen geleek, terwijl zij de merkwaardige verklaring aflegde, aan welke eigenzinnige menschen zulke onwaardeerbare verplichtingen hebben, ‘dat de gevoelens zeer verschillen in de wereld en ieder bij slot van rekening maar moest weten wat hem paste.’
Toen Frans een paar dagen later bij de Jansens kwam spelen, werd hem door de jutvrouw met de noodige kieschheid onder 't oog gebracht, dat 't beter zou wezen wanneer hij wat minder met Frits Eggink omging en dat hij als

{==240==} {>>pagina-aanduiding<<}

hij bij de Jansens spelen kwam, Frits maar liever moest thuis laten. Als reden daarvoor werd opgegeven, dat 't te druk was en dat men Frits wel zou laten vragen als men hem hebben wou.
Frans zette groote oogen op bij deze mededeeling. De knaap vond 't zoo natuurlijk dat Frits overal welkom moest wezen, waar hij zelf verwacht werd, en zoo onverklaarbaar, dat niet iedereen ingenomen was met zijn vriendje, dat hij een oogenblik stom van verbazing was. Daarop verklaarde hij met die rondborstigheid, die wij op lateren leeftijd met prijzenswaardigen tact lompheid noemen, dat hij dan ook niet meer komen wou en dat al de jongens van Jansen reeds evenveel van Frits hielden als hij. Om dit te bewijzen riep hij ze haastig bij mekaâr en bracht ze bij hunne moeder. 't Geheele koor was eenstemmig in de verklaring die hij gewenscht en verwacht had.
Dat was een hachelijk geval! Moeder Jansen kon niet zeggen wat ze er van dacht en wat ze wist. Haar beter gevoel kwam er tegen op, om den sluier op te heffen, waarmeê 't geduchte feit van Frits geboorte voor het oog harer kinderen bedekt was. Ondanks al hare voorzichtigheid en moederlijke bezorgdheid moest zij zwijgen en durfde ze den naam niet te noemen van de kwaal, waarvan zij de besmetting vreesde. Op algemeenen aandrang moest ze den banvloek over Frits opheffen en 't aanzien dat hare jongens dien eigen middag, met verachting van alle gevaar, met Frits holden door den gang. Ofschoon hare verbeelding het gif zag voortsluipen en haar hart dichtgenepen werd door de angstigste berekeningen en voorstellingen, moest zij de zaak haren loop laten en zich vergenoegen met de hoop dat hare kinderen onvatbaar mochten zijn voor de besmetting.
‘Ik heb den moed niet gehad om de jongens de ware reden te zeggen,’ zei ze 's avonds tot Jansen, (als tante Gonne dit gehoord had zou ze geglimlacht hebben met

{==241==} {>>pagina-aanduiding<<}

een blik vol dank naar boven). ‘Ik vind 't kinderachtig. Ik weet dat 't verkeerd is, maar de kinderen behoeven niet te weten, wat er zoo al in de wereld te koop is. Ze konden 't den jongen licht verwijten, dat zijn vader een dief was en dat zou toch wel wat erg zijn.’ - - - ‘Ondertusschen,’ eindigde zij, ‘zullen we een oog in 't zeil houden. Zelfs omtrent Frans ben ik niet geheel gerust. Hij trok zoo geducht partij voor zijn makker. - - Pas op, als hij niet al half aangestoken is, dan weet ik 't niet. - - Let maar eens op 'tgeen ik u zeg.’
Frans Holster! uwe straf voor 'tgeen gij later als zonde tegen de heerschende opvattingen en vooroordeelen zult leeren kennen begint reeds. De lessen en beginselen van vrije menschlievendheid u zeker door Jakob West ingeprent en door uwe argeloosheid ten opzichte van Frits aangedrongen, zullen u mogelijk menige verdrietelijkheid berokkenen. Niet alle menschen zijn in den grond van hun hart zoo goed als jufvrouw Jansen en deinzen terug, als zij 't laatste woord in deze onchristelijke quaestie spreken moeten. Er zijn er duizenden, die zonder aarzelen of rillen doordraven en u nog vrij wat leelijker drogredenen voor de voeten zullen werpen, dan 't angstige hart eener voorzichtige moeder weet uit te vinden. Ze zullen u vervolgen met het mooie spreekwoord: ‘dat hij, die met pek omgaat, zich bezoedelt’, en u wel op de eene of andere manier tot medeplichtigen van deze erfzonde maken, om nog mooier spreekwijzen te kunnen teberdebrengen.
Als dat gebeurt.... wat zal 't u dan baten dat kleine, kromme en zwakke menschjes als tante Gonne u de hand op het hoofd leggen en u vermanen toch vooral een brave jongen en een trouwe vrind te wezen, zooals op den avond van dien dag, waarop jufvrouw Jansen u verzocht had toch niet al te veel met Frits om te gaan?



{==242==} {>>pagina-aanduiding<<}

Zestiende hoofdstuk.

Jansen verbeeldt zich een stap nader aan zijn doel te komen.

't Was een verrukkelijke voorjaarsdag. Alle boomen waren in feestgewaad. Ze hadden nieuwe bladeren gekregen en lieten die aan mekaar kijken, gelijk de kinderen met hunne nieuwe jurkjes en kieltjes doen of 't mooie speelgoed, dat voor hen als uit den hemel gevallen is. De vogels waren uitgelaten en gaven dit door luide kreten te kennen. Ze zongen niet, maar ze schaterden hun pleizier uit. Ze waren opgetogen over den leeuwerik, hun aller vlugge broer, die zoo stijl naar boven vloog en zijn kunststuk herhaalde zoo vaak er maar een mensch was om er naar te kijken, ja, 't zelfs deed als er niemand was, die er naar keek. In de nog ijle heg gonsden kleine vliegjes; op de eerste veldbloemen schommelden zich schitterende insecten, waarvan een enkele meer kleuren op 't lijf had dan de grootste schilder op zijn palet, terwijl de vischjes in het water kringetjes maakten en dartel onderdoken, alsof 't nooit weêr winter zou zijn en de snoeken en baarzen zich bij eede verbonden hadden nooit weêr op de jacht te gaan.
't Verwonderlijkste van alles was, dat er geen mensch te vinden was, die klaagde of pruttelde. Op aller gezicht kon men lezen dat ze 't goedvonden, zooals het nu was ingericht. Er stond geen graan meer op den akker, dat regen of wind noodig had. Er was nog geen zaad ge-
{==243==} {>>pagina-aanduiding<<}
zaaid, dat een beloken lucht wenschelijk maakte. Er was geen polderbelang, geen heemraadschapsbelang, geen waterstaatsbelang, 'twelk met dit weer in strijd was. Zelfs onder de speculanten in granen en aardappelen was er niet een, die kon zeggen, dat deze dag hem in de weilen reed.
Daarbij was de lucht zoo helder, alles zoo frisch en geurig, dat de aamborstigste mensch zijne aamborstigheid vergat en de zwartgalligste moest erkennen, dat hij zich min of meer opgewekt gevoelde. Op den Westerdokdijk bewogen zich Amsterdammers, die daar niets te maken hadden dan dat ze weten wilden, hoe lustig de wimpels woeien en hoever men wel zien kon naar den kant van Zaandam en Purmerend. In de Plantage wandelden honderden, die daar in maanden niet geweest waren en de overtuiging uitspraken, dat ze niet begrepen hoe ooit iemand had kunnen beweren, dàt de Plantage vochtig en ongezond was. Er was geen enkele gracht in heel Amsterdam, die hare aanwezigheid anders verried dan door 't zacht gekabbel van een vriendelijke watermassa, waarin de zon als in een helderen spiegel zich weerkaatste, waarover de hooge sluisgewelven eerepoorten schenen te vormen voor een nieuw aangevoerd kanaal van levende en levenbrengende frischheid.
De hooge Westertoren geleek een vergulde obelisk. De keizerskroon op zijn top flonkerde van diamanten en paarlen. Het paleis op den Dam scheen nieuw opgetooid de hooge gasten van 't voorjaar te wachten. Zelfs het kommandantshuis had 't voorkomen van op zijne plaats te staan, en maakte het figuur van een kolonel in groot schutterstenue op de parade.
In de achterbuurten was alles op straat en op de Keizersgracht geen mensch nog naar buiten. Als 't alle dagen van het jaar zulk weer was, zou menigeen er over denken, in 't geheel niet uit de stad te gaan. Als de zon steeds zoo verrukkelijk zacht en vriendelijk langs de

{==244==} {>>pagina-aanduiding<<}

stoepen en vensters streek, zou menige vreemdeling Amsterdam voor een landstadje aanzien, de Osjessluis voor een heuvel en de passage van 't Oudemannenhuis voor een berceau begroeten.
In de Kalverstraat hielden een paar geldmannen elkaâr staande om over het mooie weer te praten. Toen 't tijd was om de hooge trappen van de beurs opteklimmen, drentelden zij arm in arm 't Water langs en kwamen bij de Haarlemmerpoort tot het bewustzijn, dat ze op weg waren naar de Slatuintjes. Zelfs 't Poolsche koffiehuis was dien dag als uitgestorven. De kastelein zou de eenige in de geheele stad geweest zijn, die met schijn van recht had mogen pruttelen, als hij ook niet in de macht van het mooie weer geweest was. Naar matige berekening waren er driehonderd volontairs, die dezen dag niet op 't kantoor verschenen en den volgenden morgen zouden vertellen, dat ze ongesteld geweest waren, ofschoon de Watergraafsmeer en de Ringdijk heel wat anders daarvan wisten; maar de patroons zelve waren onder den invloed van de algemeene welwillendheid, die door een heirleger van engelen over de groote stad was uitgestort.... ik zeg een hierleger, want één weldadige geest had dezen hoorn des overvloeds nooit kunnen tillen.
Meneer Melder verzuimde natuurlijk noch 't kantoor noch de beurs, maar toen hij, na een blik op straat geworpen te hebben, onder het ontbijt bevel gaf dat de koetsier thuis mocht blijven en hij naar 't kantoor wandelen zou, was dit reeds een kolossaal bewijs dat het mooie weêr ook door de naden en spleten zijner woning binnengedrongen was, en dat mooie weer liet hem den geheelen weg over niet los.
't Is wel waar de man liep even steil - rechtvaardig als altijd, maar dat bewees volstrekt niet dat de zon geene werking op hem deed. Er was geen weer zoo mooidenkbaar, waardoor meneer Melder tegen iets of iemand, noch minder tegen iedereen zou geglimlacht hebben. Hij

{==245==} {>>pagina-aanduiding<<}

was geen man om bij aandoeningen of onder den invloed van de meest verrassende tijding en de grootst mogelijke blijdschap zijn tred te veranderen, de luchtige stappen van een dansmeester of een kwikstaartje natebootsen. Daarvoor was hij te oud en te verstandig. Hij was zelfs geen man om aan een mosch, die hij in maanden niet gezien had, meer aandacht te schenken, dan aan een nieuwe dienstbode, die zijne vrouw gehuurd had. Mosschen en dienstboden waren voor hem even noodig en even onverschillig als keisteenen en gaslantarens,.... maar dat zijn ook geen dingen, waarmee men menschen van zijn soort en kaliber de maat moet nemen. Om te weten of koper koper is en hout meer of minder hard, moet men er tegen kloppen. Onder zeer gunstige omstandigheden kan men 't op die manier nog wel eens te weten komen.
Bij meneer Melder ('t moet tot zijn eer gezegd worden) was 't dien dag niet noodig zoo'n klinkende proef te noemen. 't Bleek al spoedig, toen hij wel en goed op het kantoor was aangeland, dat 't mooie weer niet zonder invloed op hem was geweest, ofschoon men scherper blik dan onze vrind Jansen moest hebben om dat verband op te merken.
‘Jansen! zei Melder, en hij zei 't zoo bij zijn neus langs, alsof hij iets uitsprak wat hem daar zoo op eens, toevallig en zonder veel bijzonders te zijn, inviel. “Hoe gaat 't toch met de kinderen van mijn zwager Holster? Gaat 't alles goed met hen?”
't Was lang geleden dat Jansen zijn patroon dien naam had hooren noemen.
‘O, 't gaat met de kinderen van uw zuster heel goed. Ze zijn gezond en fiksen..... Dank u wel,’ voegde hij er on-willekeurig bij, alsof de kinderen hem en niet Melder aangingen..... ‘Dank u wel!’
Of dit ‘dank u wel’ hem hinderde of dat hij vooreerst genoeg belangstelling meende getoond te hebben, de patroon ging aan 't werk en sprak in een kwartier geen woord meer. Toch bleek 't dat zijne gedachten het onder-
{==246==} {>>pagina-aanduiding<<}
werp, zoo even aangeroerd, niet hadden losgelaten, toen hij aan 't eind van dat kwartier zei:
‘Ze zijn nog altijd bij dien kruidenier, waar hunne moeder gestorven is, niet waar? Hebt gij ze nog al eens kunnen bezoeken?’
‘Ze zijn nog altijd bij dezelfde menschen, bij baas Rol, waar uwe zuster gestorven is,’ antwoordde Jansen, zonder te laten blijken, dat hij en de geheele menschbeid, in naam van bloedverwantschap en ordentelijkheid, het recht zouden gehad hebben zich aan de vraag van Melder te ergeren. ‘Zooals ik u nu bijna een jaar geleden gezegd heb, heb ik volgens uwe toestemming voor den jongen een school gezocht.’
‘Hoe oud is die jongen?’ vroeg Melder, zoo onverschillig alsof 't den zoon van den een of anderen uit Rusland of Spanje betroffen had. ‘De jongen is immers de oudste van de twee?’
‘De knaap zal nu ongeveer tien jaar wezen,’ was 't antwoord. ‘Zijn zusje is vooreerst nog te jong om naar school te gaan.’
‘Zoo? En zijt gij nog al goed geslaagd met eene school voor hem?’ Jansen was met die vraag verlegen, maar begreep toch er zich doorheen te moeten slaan. Hij zeide dus, dat de school eene van de voortreffelijkste uit de stad was. Hij meende, dat hij 't meneer Melder medegedeeld had toen de kleine Frans daar heengegaan was.
Ja, dat kon wel wezen; dat was wel mogelijk en zelfs wel zeer waarschijnlijk, maar 't was meneer Melder dan zeker ontgaan. Hij had zoo'n boel aan zijn hoofd en 't was toch eene loterij als men eene goede school trof.... Of de meester nog al tevreden was over den knaap?.....
Jansen durfde niet bekennen, dat hij daarvan zoogoed als niets wist, dat hij dezen wissel geëndosseerd had aan zijn vriend West en vergenoegde zich daarom met de mededeeling, dat hij geen enkele reden had om het tegendeel te vooronderstellen.

{==247==} {>>pagina-aanduiding<<}

Wederom zweeg meneer Melder. De pen kraste over 't papier, alsof er geen woord over eene andere zaak dan handel en geldkoers gesproken was. Vijf minuten lang kon men denken, dat hij zelfs vergeten had, dat er kinderen van zijn zwager bestonden.
Daarna zei hij weêr..... ‘Ge zegt dus, dat de kinderen 't bij die menschen..... hoe zeidet ge ook?.... Rol? o, dank je... bij dien Rol dan, uitmuntend hebben; dat ze daar volkomen goed geplaatst zijn en dat de jongen op eene goede school is. Nu 't doet me plezier dat te hooren. We kunnen dan vooreerst gerust zijn en overtuigd, dat we alles gedaan hebben, wat er te doen was.... Dat is voortreffelijk.... Ik ben wezenlijk blij dat te hooren.’
Meneer Melder lei, terwijl hij dit zeide, de pen even neêr en wreef zich in de handen. Vervolgens stak hij de borst vooruit en keek langs Jansen heen door 't horretje naar de treden van de stoep, waar de zon wanhopige pogingen scheen te doen om naar boven te klimmen. 't Was of hij tot die zon wou zeggen, dat hij, Melder, zijn plicht al gedaan en gekend had voordat de zon zoo'n mooien dag in 't leven geroepen had, en dat hij ook zonder aanmaningen en sentimenteele indrukken heelgoed wist wat hem paste. Wat had hij meer voor de ldnderen zijner zuster moeten doen dan hij deed?
Had hij niet de zekerheid dat ze 't goed, heel goed hadden, juist zoo als zij het noodig hadden in hunne omstandigheden, zoo als hunne moeder 't zeker bedoeld had, toen ze daar als 't ware in de armen van jufvrouw Rol het matte hoofd neêrlei. 't Was een rare liefhebberij om in zoo'n omgeving te sterven, en dat te doen enkel uit hoogmoed, omdat men te trotsch was om bij zijn eigen broer te komen en te zeggen dat men 't hoognoodig had. Als men dat gedaan had - - - dan zou 't een heel ander geval geweest zijn. Die broer was geen barbaar. Hij zou zich wel hebben laten vinden. Dat had hij getoond toen zijne zuster op haar sterfbed vroeg of

{==248==} {>>pagina-aanduiding<<}

hij voor hare kinderen wou zorgen. - - Hij had immers voor ze gezorgd? Ze waren immers uitmuntend geplaatst? Die baas Rol en zijne vrouw waren immers de aangewezen pleegouders? Wat wou men meer van hem? Wist men reeds wat hij nog voornemens was te doen? Wist men hoever hij in zijne liefdadigheid zou gaan en was er iemand die nu reeds kon zeggen, dat hij zich daarin zou laten leiden door bekrompenheid? Was er zoodanig iemand hier, waar Jansen dien man tot zwijgen zou brengen door één enkel woord, of was er zoo iemand ergens elders?....
Meneer Melder scheen dit en veel wat daarmeê in verband stond aan de zon en 't mooie weer te vragen en hij was niet bang voor hetgeen de zon hem antwoorden kon. Als de goede God in zijne onbegrensde milddadigheid van daag stroomen van licht en leven en warmte uitgoot over rijken en armen.... was meneer Melder dan zoo ten eenenmale vervreemd van dat beeld der Almachtigen, hij, die ook mocht zeggen dat hij de kleinen niet gansch en al vergeten had.
‘Dus hebben de kinderen 't goed,’ herhaalde de patroon... ‘'t Doet mij wezenlijk veel genoegen dat te hooren. Nu, als ze goed oppassen zullen wij eens kijken wat we nog voor hen doen. Gij kunt voorloopig op dien voet blijven voortgaan. Als ge ten hunnen aanzien iets op het hart hebt, moet gij 't altijd vooral zeggen. 't Zijn de kinderen van mijne eenige zuster. 't Zou zelfs niet onaardig wezen als gij ze nu en dan eens bij ons bracht. Mijne vrouw kan ze dan ook eens zien. Gij weet, ze houdt veel van kinderen.....’
Wat was 't dat meneer Melder zoo belangstellend maakte en hem dit aanbod in den mond gaf?
Was 't de satisfactie en de menschlievende stemming, die bijna altijd gepaard gaan met de plechtige uitreiking van een eervol deugdsgetuigenis door onszelven? Of was 't die herinnering aan het sterfbed zijner zuster en de

{==249==} {>>pagina-aanduiding<<}

belofte daar gedaan? Was 't soms de geheime wensch om den tegenzin zijner vrouw tegen de kinderen van Holster te overwinnen en alles vergetende en vergevende wat hem bij den vader geërgerd had, de kinderen voortaan te behandelen alsof zij zijn eigene waren? Of was dit alles toch 't rechtstreeksche gevolg van hét prachtvolle weêr, de werking van de zon, die hem 't hart verwarmd had en de korst, die door jaren lang kantoorleven en égoisme zich gezet had, doen smelten?
Wie zal 't beslissen? Ik voor mij geef liefst de eer maar aan de zon, hoezeer Melder daartegen ook geprotesteerd zou hebben. De zon kan werkelijk wonderen doen. Wie dit niet gelooven wil, neme op een vriendelijken voorjaarsmorgen zelf de proef er van. Ik heb menschen gekend, die bij regenachtig, guur weer oorwormen waren en vlinders werden zoodra de zon doorbrak, mannen met norsche gezichten, die veranderden in vroolijke, vriendelijk blozende philanthropen en vrouwen met scherpe, spitse Xantippeneuzen, wier aard zich omkeerde als een blad aan den boom. Dat is niet onnatuurlijk. De harde knop, die haar glad omkleedsel zoo dicht knoopt als een politieagent zijn uniformjas, wanneer de Mlle noordenwind waait, springt bij de eerste warme zonnestralen open en vertoont een bloesem zoo teer en fijn, dat ge hem geen dag levens zoudt toeschrijven. Wie zal dan zeggen wat er onder de harde oppervlakte van een menschenhart verborgen zit? Ik voor mij schrijf 't aan de zon en het mooie weer toe, dat meneer Melder zijn verlangen openbaarde om de kinderen van zijne zuster eens bij zich te zien.
Jansen greep deze gelegenheid om eene schrede nader te komen met beide handen aan. In zijne blijdschap vergat hij dat meneer Melder hem meer in den mond gelegd had dan hij had willen zeggen. De kinderen van Holster hadden 't naar Jansens inzien bij baas Rol niet uitmuntend. Dit had hij niet kunnen zeggen en

{==250==} {>>pagina-aanduiding<<}

dit had hij ook niet gezegd. Als Melder in deze gunstige stemming bleef, zou hij hem dat wel eens anders vertellen. Voor 't oogenblik was hij te zeer ingenomen met het idee van zijn patroon, om op die verkeerde opvatting te letten. Hij haastte zich te beloven, dat hij de kinderen binnenkort zelf naar de Keizersgracht zou vergezellen. Op een Zondag bijvoorbeeld?... Aanstaanstaanden Zondag?.. Was dat goed?....
De Zondag was in 't oog van Melder voor het uitoefenen van weldadigheid en het genieten van gemoedelijke indrukken de meest geschikte dag. Dus werd er bepaald, dat Jansen den eerstvolgenden Zondag met de kinderen komen zou.
't Was eene drukte voor Jufvrouw Rol toen zij door Jansen van het plan onderricht werd! De geheele week ging op aan strijken en plooien, wasschen en kammen, aangevuld en dooreengemengd met allerlei vermaningen en voorschriften, hoe men zich behoort te gedragen in een aanzienlijk huis.
Op de keper beschouwd wist jufvrouw Rol daarvan zelve niet zoo bijzonder veel af en durf ik zelfs wel verzekeren, dat hare voorstellingen op dat punt ver bezijden de waarheid waren, maar dit nam niets weg van de zekerheid of verminderde in geenen deele 't stellige van den toon, waarop aanwijzingen en vermaningen gegeven werden. De jufvrouw sprak over de manier waarop een kind moet binnenkomen, naar de oomes en tantes toegaan en naar hun welstand vragen, alsof zij jaren lang bij een dansmeester verkeerd had of zelf ‘onder de groote lui geweest had,’ zooals hare buurvrouw, eene gewezen kamenier van eene gravin en tegenwoordig de echtgenoote van een kaarsenkooper 't uitdrukte. Zeker is het evenwel dat zij niet meer fouten maakte dan de meesten van haar stand en van den kant der ware beschaving geen ander verwijt verdiende, dan dat zij door hare vaste regels en voorschriften 't eenige wat ons in een kind aan-
{==251==} {>>pagina-aanduiding<<}
trekt, de natuurlijkheid, wegnam, maar dat is in vergelijking van de aanwinst in fatsoenlijke vormen eene kleinigheid.
Ondertusschen profiteerden Frans en Marie dit bij het geval, dat de jufvrouw vriendelijker en zachtzinniger was dan ooit.
‘Als oom en tante vragen hoe gij 't maakt, liefjes! moet ge vooral niet zeggen, dat ge nooit eens stout bent, maar ge moogt wel zeggen dat je nooit knorren krijgt, als je maar dadelijk erkent dat je verkeerd gedaan hebt en belooft 't niet weer te doen.’
Jufvrouw Rol kon dit geval vrij stellen, omdat 't bij Frans nog nooit was voorgekomen, dat hij berouw getoond en vergiffenis gevraagd had, en Marietje daarentegen al met haar berouw voor den dag kwam vóórdat de misdaad ontdekt was.
‘Als oom en tante u vragen of gij goed eten kunt, moet ge vooral niet neen zeggen, maar dat ik u altijd voorhoud, dat 't voor een kind beter is dikwijls en bij kleine beetjes te eten dan veel te gelijk.’
‘Als ze u vragen of gij veel van mij houdt en of gij niet heel graag hier zijt.... Wat zult gij dan antwoorden?’
Frans keek de jufvrouw zwijgend aan, terwijl hij die vraag, die hem zoo geheel nieuw voorkwam, bij zich zelven woog en weder woog, doch Marietje verklaarde, dat ze veel van de jufvrouw hield en deed dit met een ijver, die grond gaf voor de hoop, dat zij op de Keizersgracht ook wel 't woord zou doen.
Door deze en honderd dergelijke vragen en antwoorden poogde jufvrouw Rol de kinderen voortebereiden op een verhoor, dat ze naar hare berekening stellig zouden moeten ondergaan en ze was over het resultaat vrij wel te vreden. De goede vrouw wist niet dat dit tegenover Melder en echtgenoote verloren moeite was. Zij zouden de kinderen niet op de proef stellen en zich daardoor pogen te verzekeren, dat ze 't goed hadden bij baas Rol en zijne

{==252==} {>>pagina-aanduiding<<}

vrouw. Ze zouden, zoo ze al belang toonden in die soort van alledaagsche vragen, zich zeker niet zoo diep met de zaak inlaten. Menschen als zij hebben daarvoor gewoonlijk noch tijd noch lust. In geen geval zou een afzonderlijk onderzoek naar baas Rol of zijne vrouw in eenige aanmerking komen. Daarvoor gebruikte meneer Melder zijn boekhouder, die de volkomen vrijheid had om te handelen en alles te regelen zoo als hij 't goedvond. Van de kinderen zijner zuster verlangde hij alleen maar te weten dat ze leefden en gezond waren, om zich eenige oogenblikken te baden in hunne dankbaarheid en 't stilzwijgende getuigenis, dat zij aflegden van den liefdadigen zin die hun oom bezielde.... Ik geef hier een verslagvan den toestand waarin meneer Melders's gemoed verkeerde, toen de zon achter de kimmen verdwenen was.
De gewichtige Zondag brak aan. Na kerktijd kwam Jansen de kinderen halen en stapte hij met hen naar de Keizersgracht. Door de voorstellingen van jufvrouw Rol waren Frans en Marietje in de grootstmogelijke spanning, eensdeels door de verwachting van al 't moois dat ze zouden zien, de weelderige lijst waarbinnen het beeld van oom en tante in hun oog prijken zou, anderdeels door de vrees, den geheimen angst voor 'tgeen men hen vragen en zeggen kon. Toen zij de steile stoep opklommen, voelden zij hunne hartjes kloppen van ontroering en toen Jansen de zware bel overtrok, die als een kerkklok weêrgalmde in den hoogen gang, greep Frans de hand van zijn zusje, alsof er een onbekend gevaar in aantocht was. Toen de deur openging werd 't er niet beter op. Die galerij van marmeren plinten en gestukadoorde lijsten, medaillons van pleister en beeldjes van gips, die den toegang gaf tot eene reeks van vertrekken, waarvan al de deuren nog bekleed waren met donker groen laken en die aan 't eind gesloten werd door een breede trap van mahoniehout en marmer, alles even blinkend en kronkelende met breede wrongen alsof hij eerst bij de sterren

{==253==} {>>pagina-aanduiding<<}

eindigen moest, verbijsterde de kleinen en deed hen opzien tot den deftigen heerenknecht, die de deur geopend had, alsof ze wilden onderzoeken of hij ook van marmer of pleister was.
‘Is de familie reeds uit de kerk terug?’ vroeg Jansen zoo beleefd en zacht, dat de kinderen begrepen, dat de knecht een gewichtig persoon moest wezen, vooral toen deze met een paar half gesloten oogen, druilend en alsof hij er niet recht bij was, op hen neerkeek.
‘Moet gij de familie spreken?’ vroeg hij na een Kleine pauze; ‘of is 't alleen voor meneer?’ voegde hij er bij, toen hij in zoover tot bewustheid was gekomen, dat hij meende Jansen te kennen. ‘Kunt gij mij de boodschap niet doen?’
De stem van den bediende, ofschoon gedempt door een half kadetje, dat hij eerst achter zijn kiezen gestopt had, maar toen hij zag dat de bezoekers ‘niet veel bijzonders waren’ niet langer de moeite deed te verbergen, klonk den kinderen zoo schor en ongepolijst in de ooren, dat zij dien toon nog lang daarna niet konden vergeten. Ze kregen daardoor den indruk van een heerenknecht als iets rauws en onwelluidends, niet ongelijk aan de streek op een violoncel of bas boven de kam, zelfs overeenkomende met het effect door een kurk op glas of door de nagel op behangselpapier teweeggebracht. Nog jaren daarna, toen hij enkele zeer beleefde en ordentelijke knechts van die soort ontmoet had, kon onze Frans dien eersten indruk nog maar niet vergetée. De knecht van zijn oom trad hem voor den geest, zoodra hij de hand aan den belknop van een aanzienlijk huis sloeg.
‘Meneer en mevrouw weten van onze komst,’ zei Jansen, zonder te letten op het impertinente gedrag van den bediende.
‘Zoo, weet mevrouw er ook van,’ zeide deze. ‘Dat verandert de zaak.’
‘Ik vooronderstel dit ten minste,’ was 't antwoord.

{==254==} {>>pagina-aanduiding<<}

‘Meneer heeft mij op 't kantoor te kennen gegeven, dat hij de kinderen van zijne zuster graag eens bij zich zou zien, en meneer heeft mevrouw daarvan zeker wel verwittigd..... Dit zijn de kinderen van meneers zuster.....’ Jansen lei, terwijl hij dit zei, de hand op 't hoofd van Frans.... ‘Zoudt gij even aan meneer willen gaan zeggen, dat de kinderen hier zijn?’
Indien Jansen zich van deze mededeeling iets had voorgesteld, dan vergiste hij zich deerlijk. Zelfs 't verrassende bericht dat het eigen neefje en nichtje van zijn heer en meester voor hem stonden, maakte op den knecht weinig of geen indruk. Hij kauwde rustig voort en keek de kinderen wel met meer nieuwsgierigheid, maar niet met meer eerbied aan. Hij wist wat een neefje of een nichtje van meneer gold in dit huis, zoolang ze de vuurproef van mevrouws goed- en afkeuring niet ondergaan hadden. Gelijk in alle huisgezinnen, waar de verhouding tusschen de hoofden niet onberispelijk is en mevrouw zich nu en dan vernedert tot schermutselingen met haar dienstpersoneel, wist de geringste uit de keuken of den stal bij alle dingen als door instinct, precies hoe de vork in den steel zat.
Eindelijk zou de knecht dan toch eens gaan kijken of mevrouw de kinderen ontvangen kon. De omstandigheid dat zijn kadetje op was, speelde bij die verklaring een groote rol. Hij slofte den gang door en verdween achter een van de groene deuren, die met een doffen slag achter hem dichtviel.
Terwijl hij weg was, drong Marietje zich angstig tegen Jansen aan. 't Was midden op den dag, zoo helder en licht als kalk en marmer een breeden, hoogen gang maar kunnen maken. Toch keek 't kind met huivering rond en kwam de gedachte aan de spoken en heksen, waarmeê zij door jufvrouw Rol zoo vaak bedreigd was, bij haar op. Een van die witte koppen in den hoek boven den parapluiestandaard kon, dacht ze, wel eens naar beneden komen, zijne witte oogen opendoen en zijne witten mond open-
{==255==} {>>pagina-aanduiding<<}
spalken om haar levend te verslinden. Elk van die groene deuren, die zoo volmaakt op elkaar geleken en allen zeker denzelfden doffen slag lieten hooren wanneer ze dichtvielen, als die eene waarachter de knecht verdwenen was, gaf ongetwijfeld den toegang tot een geheimzinnige kamer, een vertrek als dat van Blauwbaard, waarin de lijken zijner wouwen als regenmantels aan kapstokken werden gehangen..... en van die breede marmeren trap met zijn telkens gebroken licht, dat hier of daar door een onzichtbaar venster viel, kon immers een heerleger van geesten afdalen, mannen met helmen op, tijgers die vuur spuwden..... Er zijn wezenlijk huizen waarbinnen 't over dag spookt en dit huis was er een van.
Na een paar minuten kwam de knecht even traag en sloffend als hij gegaan was, terug en berichtte dat mevrouw en meneer de kinderen zouden ontvangen. ‘Als u hier maar binnen blieft te gaan,’ zei hij een weinigje vriendelijker dan straks..... ‘De jongeheer wil mij wel een handje geven, niet waar?.... en de jongejufvrouw ook wel,’ voegde hij er bij.
Frans stak zijn beide handen in den zak en keek den knecht met verbazing aan, terwijl hij Marietje toefluisterde: ‘niet doen. Je moet hem geen hand geven.’ Maar 't hielp hem niet. ‘Ik wist wel dat de jongejufvrouw mij wel een handje geven zou. De jongeheer zal 't later ook wel doen,’ zei de knecht met een grijnslach. ‘Als mevrouw ze maar niet te eten vraagt,’ vervolde hij glimlachend tegen Jansen, ‘ze was machtig in haar schik met 't bericht, dat de kinderen er waren. Ze schijnt razend veel van ze te houden. Nu de jongeheer is ook een allerliefste jongen, zoo beleefd en vriendelijk. Pas op dat je mevrouw een handje geeft,’ en met een quasi-deftig gezicht de deur openende, riep hij naar binnen, alsof hij de een of andere hooge personage moest aandienen: ‘Meneer Jansen met de jongeheer en de jongejufvrouw Holster!’

{==256==} {>>pagina-aanduiding<<}

Een nauwbedwongen lachje uit de kamer beantwoordde nem. 't Kwam van Antoine Tekel, die bij zijn oom en tante koffi dronk en deze statieuse aandiening allergrappigst scheen te vinden.
Een hoog, donker behangen vertrek, waar de overvloed van licht door zware damasten gordijnen afgeweerd wordt; een kolossaal vuur in een nog kollossaler haard, waarvan de gloed door een hoog Chineesch kamerschut bedwongen wordt, eene groote gladgewreven ebbenhouten tafel waarop eene soort van déjeuner dinatoire staat aangericht en aan de muren links en rechts portretten in olieverf, die op alles en allen neêrzien, alsof ze eeuwig iets aantemerken hebben en van oogenblik tot oogenblik den mond zullen opendoen om hunne afkeuringen te laten hooren, en daarbij een tapijt waarin de voeten wegzinken, met kleuren zoo levendig en schitterend, dat ze een mensch huiverig maken om ze aan te raken...... ziedaar genoeg om kinderen, die nooit iets hebben aanschouwd dat in de verste verte hierop gelijkt, en nooit van iets gedroomd, dat hiermee in eenige vergelijking kan komen, te verbijsteren, te overbluffen, te doen verstommen en 't voor goed onmogelijk te maken, dat ze één natuurlijk en verstandig woord voor den dag brengen. De rijken dezer wereld weten niet hoeveel zij door die dingen op de kleinen en armen vooruithebben. De geschiedenis van menige tirannie door de grooten uitgeoefend en door den geringen man geduldig gedragen, vindt hare verklaring alleen in de verbijstering die van de pracht der meubels, de weelde van wand en vloer uitgaat. De moed zinkt den man, die eene gunst komt vragen, in de schoenen, als hij te midden van al dien rijkdom de eenige arme en behoeftige is. Terwijl hij op zijn beurt op den rijken, die zich achteloos is de sofa heeft uitgestrekt, wellicht physiek en moreel zou mogen neerzien, gevoelt hij zich diens mindere in de schitterende omgeving, de vergulde lijst.
Mevrouw Melder zit reeds een half uur bij 't koffiblad.

{==257==} {>>pagina-aanduiding<<}

Ze prijkt in al den luister eener aanzienlijke Hollandsche vrouw, die uit de ochtenddienst gekomen is. Onder den indruk van haar kerkgang ligt er een zeker waas van ernst en welwillendheid, een gloed van menschenliefde of van geestelijken hoogmoed over haar gelaat. Meneer zit bij 't raam de courant te lezen.
Antoine, die als een echte Tekel ook zulke momenten weet te benuttigen, heeft zooeven met geduld geluisterd hoe zijne tante een verslag gaf van de preek, die ze gehoord had. Hij heeft zwijgend 't hoofd gebogen, toen zij opmerkte dat die preek wondergoed gepast had bij de stemming, die zij heden morgen noodig heeft.
‘Uw oom heeft mij gezegd dat hij de weezen van zijne overleden zuster hier heeft ontboden,’ heeft ze op dat verslag laten volgen. ‘Reeds langgeleden heb ik hem gezegd dat dit meer dan tijd werd. Ofschoon uw oom als voogd is opgetreden, heb ik de schapen nog niet eens onder mijn oogen gehad..... Ofschoon ik de kieschheid waarmeê uw oom mijn zenuwgestel heeft willen ontzien, moet prijzen en dankbaar erkennen, werd 't nu toch eindelijk tijd, dat dit gebeurde. Ik kan u dan ook in waarheid zeggen, dat 'ik er mij een feest van maak, ze hier te ontvangen. Die arme kinderen, ze zijn de slachtoffers geweest van den hoogmoed hunner ouders en zullen misschien dientengevolge nooit weer op de hoogte komen waarop hun vader eenmaal stond en bij meer Christelijken ootmoed nog had kunnen staan!’
Mevrouw Melder zuchtte even, toen ze dit zei en keek een paar minuten naar 't plafond. ‘Wij ten minste hebben gemeend - niet waar Melder zoo is onze bedoeling geweest? - dat 't eene dwaze genegenheid en een zeer verderfelijke familietrots zou zijn, de kinderen, nu ze door de omstandigheden hunner ouders eenmaal in.... ik ‘ moet 't maar zeggen.... in een minderen stand gekomen zijn, met geweld weer daaruit te willen opheffen. Dat zou voor de kinderen zelve niet gelukkig wezen.... Men moet,’

{==258==} {>>pagina-aanduiding<<}

(mevrouw sloeg weer de oogen naar 't plafond), ‘zoo als ik van morgen nog met nadruk gehoord heb, men moet ook bij 't weldoen zijn verstand gebruiken..... Dit’ zei ze met den klemtoon op ieder woord, ‘dit zou zeer onverstandig geweest zijn!’
‘Ge moet u dus voorstellen’ had mevrouw Melder vervolgd, toen Antoine eerbiedig bleef staan luisteren en meneer stilzwijgend de courant bleef lezen, ofschoon mevrouw wel wist dat hem desniettegenstaande niets ontsnapte. ‘Ge moet u dus voorstellen, lieve Antoine! dat ge een paar zeer verwaarloosde kinderen zult zien, ten minste naar 'tgeen gij gewoon zijt te zien - in onze kringen. Ik weet zeker dat ze lomp of verlegen of allebei tegelijk zullen zijn..... 't Zou onbillijk wezen iets anders van hen te verwachten. De menschen, waar ze in huis zijn en aan wie zij zoo ik hoor zeer gehecht zijn (wat al weer pleit voor 'tgeen ik zoo even zeide), zijn onbeschaafde menschen, heel braaf en godsdienstig en voor hun stand zeer ordentelijk, maar overigens onbeschaafd. Nu, onze zuster Holster heeft dat zoo gewild en 't moest dus maar zoo blijven.... hoewel er wel iets pijnlijks in is te denken, dat men in zijne familie menschen zou kunnen krijgen, waarvoor men zich schamen moet en dat de wereld er soms heel anders over zou kunnen oordeelen dan wij verdienen..... Lieve Antoine! daar gij sinds eenigen tijd als een zoon voor ons geworden zijt, wou ik dat gij precies wist, wat er van de zaak is.... Ge zult mij overigens wel 't groote genoegen willen doen van die kinderen vriendelijk te behandelen. Ik weet wat 't uw oom gekost heeft om tot een besluit te komen, dat hoe stuitend ook voor ons gevoel, in 't belang der kinderen 't beste, ik durf zeggen, het eenige was dat wij nemen konden.’
Mevrouw Melder sloeg de oogen weer naar het plafond, terwijl Antoine 't hoofd nog dieper op de borst liet zakken, alsof hij geen woorden kon vinden voor zooveel liefde en

{==259==} {>>pagina-aanduiding<<}

zooveel verstand en vooral voor den moed en de zelfverloochening, waarmeê zijn oom en tante bereid waren het oordeel der wereld te tarten.
Meneer Melder bleef de courant zitten lezen en keek niet op, voordat de knecht kwam en van mevrouw 't bevel ontving ‘de lieve kinderen’ te laten binnenkomen.



{==260==} {>>pagina-aanduiding<<}

Zeventiende hoofdstuk.

Meneer Melder krijgt 't waarlijk weer te kwaad met zijn hart.

Mevrouw Melder was en bleef geheel honing en suiker.
‘Weest maar niet verlegen, lieve kinderen!’ zei ze toen Frans en Marietje verbijsterd bij de deur bleven staan. ‘Meneer Jansen!... dat is immers meneer Jansen lieve man?’ ('t geheugen van mevrouw was een zeer voornaam en dus ten opzichte van kantoorbedienden en zulk soort van menschen een zeer slecht geheugen...) ‘meneer Jansen! u doet ons waarlijk veel genoegen met de arme kleinen te vergezellen... komt wat dichter bij mij, liefjes!... laat ons eens kijken hoe groot en knap je al geworden bent..... Lieve deugd, Melder! wat zijn de schapen verlegen..... nu, 'tis wezenlijk niette verwonderen..... Och, Antoine! zoudt ge mij eens even mijn flacon willen geven... ze staat daar op mijn werktafeltje... lieve hemel! als ik bedenk wie hun moeder was en wat 't weinig moeite zou gekost hebben om alles heel anders te maken... en dat kinderen van fatsoenlijke ouders zoo spoedig... Maar komt liefjes! je moet daar zoo niet blijven staan. Komt een beetje dichter bij... Dankje Antoine! je bent waarlijk een galant cavalier... Och, die hoogmoed, die hoogmoed!.... De ouders weten niet hoe ze hun kinderen tekortdoen door er aan toetegeven.... meneer Jansen! u zult mij

{==261==} {>>pagina-aanduiding<<}

wezenlijk een handje moeten helpen. Ze zijn verschrikkelijk verlegen’
Door eenigen zachten aandrang van Jansen hadden de kinderen 't nu tot ongeveer een pas of vijf van de tafel gebracht, maar stonden nog even verbaasd en verbijsterd te kijken. De aanzienlijke dame, in zij en met een groote gouden doekspeld die hen uit de verte als van haar troon tot zich riep, scheen hun een ander wezen toe, dan ze tot nog toe hadden leeren kennen. Al de overreding van Jansen was noodig om de kinderen een beetje moed intespreken en te doen blijven waar ze waren.
‘Komaan, zet ze nu elk op een stoel,’ commandeerde diezelfde bovenaardsche majesteit ‘en laat ze eerst een boterhammetje eten. Als ze wat gegeten hebben, zullen ze wel vrijmoediger worden, niet waar?... Lieve deugd Melder! wat zijn ze onhandig. Je bent toch niet bang voor oom en tante, liefjes? Oom en tante zullen je niet opeten!’....
De mededeeling dat meer bejaarden hen niet zullen ‘opeten,’ is, zooals wij weten, iets wat algemeen gehouden wordt voor een radicaal middel tegen de vrees bij kinderen. Verstandige menschen begrijpen waarom dit gewoonlijk en dus ook in dit bijzondere geval weinig baatte. Ook achter ‘'t opeten’ ligt nog een reeks van dingen waarvoor ldnderen even bang zijn, ja, misschien nog banger. Er zijn groote menschen, die de kleinen biologeeren, er zijn menschen die iets in hun blik of manier van kijken hebben, dat op de kinderen 'tzelfde effect doet als wanneer een hond een kat uit den boom kijkt. Ook zijn er menschen met zoodanige lievigheden in hun stem en zoodanige nederbuigende welwillendheid in hunne woorden, dat ze bij de kleinen juist een tegenovergestelde uitwerking teweegbrengen, dan ze bedoelden. Dat bij deze de bloote verzekering dat men geen Kindlifresser is, onvoldoende blijkt, kan geen redelijk mensch verbazen.
't Was voor Jansen alles behalve aangenaam. Hij had

{==262==} {>>pagina-aanduiding<<}

vooral van Frans zulke goede verwachtingen gehad en gehoopt dat reeds het optreden van den jongen, wien 't anders niet aan vrijmoedigheid ontbrak, een gunstigen indruk zou gemaakt hebben. Hij deed dus al zijn best om de verlegenheid der kinderen te overwinnen of minder in 't oog te doen vallen. ‘Komaan Frans!’ zei hij ‘geef uwe tante een hand en gedraag je als een flinke jongen. Je bent anders toch zoo verlegen niet. Ga nu naar oom en tante toe en vraag beleefd hoe ze varen’.
Frans keek bij deze woorden zijn ouderen vrind aan en 't was of de knaap eenigen moed vatte uit dien blik. Met geweld onderdrukte hij zijn gevoel van angst en deed een paar stappen naar zijne tante, doch op eens bleef hij staan en fluisterde Jansen toe: ‘Wie is die andere?’
‘Die andere’ stond vlak achter tante en keek over haar schouder heen. Met een blik vol spot en verachtend medelijden staarde hij op den knaap, terwijl zijn flauw en schijnbaar onbeduidend gezicht meer de uitdrukking van de verbazing had waarmee men iets heel vreemds en ongewoons bekijkt, dan van eenige andere gedachte. Hij scheen het kind te willen meten en te berekenen wat er mee te doen en van te verwachten was. Hij besteedde daaraan meer zorg dan de knaap, naar diens leeftijd te oordeelen, waard was. 't Zij doordat hij zich beter dan zijne tante in den toestand der kinderen verplaatsen kon of meer belang dan zij had om den vijand niet te licht te tellen... hij keek Frans aan met de oogen van een rechter van instructie. Hij dacht zich dien knaap ouder en grooter en berekende wat hij wezen zou, als hij niet langer verlegen zou zijn.
‘Wie is die andere?’ vroeg Frans en 't was of het kind uit die vraag den moed putte, dien hij nog noodig had om geheel tot zich zelf te komen. Onbewust tartte dat glurende oog hem uit en... en tegenstand geeft moed. De jongen ging naar zijne tante toe en stak zijne handjes uit, terwijl hij ‘dien anderen’ flink in de oogen keek.

{==263==} {>>pagina-aanduiding<<}

‘Niet zoo verlegen, als hij wel schijnt,’ bromde Antoine. ‘Let eens op of hij niet brutaal zal worden.’
‘Ziezoo’ zei mevrouw Melder ‘ga nu ook eens naar oom. En gij jonge jufvrouwtje! geef mij ook eens een handje.’
Marietje aangemoedigd door het voorbeeld van Frans en waarschijnlijk door de heerlijkheden, die op de tafel stonden, wat verzoend met de omgeving, gehoorzaamde gewillig.
‘Ze lijkt op haar moeder als twee droppels water’ zei mevrouw terwijl ze haar man aankeek. ‘De jongen heeft, dunkt mij, meer van zijn vader, vindt ge ook niet?’
Indien zijne vrouw, 't zij dan opzettelijk of zonder erg, door deze opmerking de aandacht van meneer Melder niet op de gelijkenis van de kinderen en hunne ouders gevestigd had, zou hij waarschijnlijk even onverschillig zijn gebleven voor 'tgeen er gebeurde, als hij, achter zijn courant verborgen, wilde schijnen. Toen Frans voor hem stond en zijn handje naar zijn oom uitstak, had deze als in verstrooiing hem de zijne toegereikt en den knaap maar even aangekeken. De woorden van zijn vrouw deden hem aan het kind meer aandacht schenken en.... neen! 't was niet zoo als zij zei; de jongen geleek sprekend op zijn moeder, zijne moeder, zooals zij was in de dagen harer kindsheid, toen de rijke en hooghartige koopman van heden met haar gespeeld en gestoeid, haar duizend lieve namen gegeven, duizend luchtkasteelen met haar gebouwd had en onuitputtelijk was geweest in beloften en eeden voor de toekomst, die hen beiden toelachte als een vriendelijke droom.
Lees nu als ge kunt uw courant, meneer Melder! doorloop de prijsopgave der effecten en de cargalijsten, alsof er verder niets in de wereld is dat u belang inboezemt, alsof gij geen hart en geen herinnering hebt, geen gemoed en geweten, dat 't tegenwoordige meet en wedermeet aan het verleden, u tot de keel toe benauwt, als ge dien knaap in de oogen kijkt. 't Is het evenbeeld zijner moeder, minder fijn geteekend, minder teer en blozend

{==264==} {>>pagina-aanduiding<<}

dan zij eenmaal was, maar toch volmaakt het portret dat gij van haar in uw geheugen en hart hebt bewaard!
Waar hebt gij die trekken 't laatst gezien, waar en hoe? Waar hebben die oogen 't laatst u aangekeken, waar en hoe? Was dat gezicht toen niet bleek en lag er geen lijkkleur op die lippen. O ja - maar toch waren 't diezelfde oogen, toch was 't diezelfde mond; toch is het altijd nog dat eene en zelfde beeld uit uwe jeugd, dat ondanks elke verandering zijn grondtrekken bewaarde.
Hij had in gedachten weer de hand van het kind gegrepen en zat lang te kijken in het zoo bekende en eens zoo geliefde gelaat. Over de courant heen dwaalde zijn blik; ver van kantoor en beurs zwierf zijn geest, zijn hart klopte luider dan 't in weken en maanden gedaan had. Dat altijd vredige en koele hart scheen te willen weten, waarom 't in zijn rust gestoord was.
De droom ongeveer een jaar in het achterkamertje van jufvrouw Rol gedroomd, kwam hem weer voor den geest en zijne oogen werden vochtig eer hij 't voelde of kon beletten. Hoelang hij de hand van den knaap in de zijne hield wist hij niet, maar wel dat hij een reeks van jaren doorleefde als in ééne enkele gedachte. Ofschoon de beelden die daarbij oprezen bevriende beelden waren en de indruk van weemoed, dien zij maakten, wel smartelijk maar niet bitter was, trachtte hij ze toch te verdrijven door op zijne courant te staren, maar alsof hij door een hoogere macht beheerscht werd, dwaalde die blik telkens af naar den knaap, die voor hem stond en zoo sprekend op zijn moeder geleek.
Of hij niet zag dat zijne vrouw verbaasd en verschrikt naar hem keek, dat zij veelbeteekenende blikken wisselde met Antoine? Of hij niets bemerkte van de kwaadaardigheid die zich teekende op 't gelaat van dezen? Of hij blind was voor de blijde verrassing waarmee Jansen dit korte tooneel gadesloeg?
Hij zag niets, noch van 't eene noch van 't andere. Hij

{==265==} {>>pagina-aanduiding<<}

zag zijn eigen moeder, zooals zij met hem en de moeder van dat kind op de knieën hen beiden aan haar hart had gedrukt en met al de welsprekendheid der liefde vermaand elkaar eeuwig en onverminderd te helpen en te steunen, lieftehebben zooals zij zelve beiden lief had.
Mevrouw Melder! ge hebt onvoorzichtig en in strijd met de gewone diplomatiek van uwe familie gehandeld, door uwe ongepaste opmerking. De dingen die zijn voorbijgegaan zijn machtiger dan wij in onzen overmoed meenen. De herinneringen van een zalig verleden maken menigmaal het fijnste overleg beschaamd.
Als meneer Melder in deze stemming blijft, als dit kind hem blijft boeien en vasthouden, dan zullen al uwe plannen als door een windvlaag uit elkaar gejaagd, geen andere vrucht dragen dan uw eigen vernedering en ergernis; dan zal 't u en geheel uw geslacht niet baten dat gij hem met vleierij hebt overgoten, uwe kasteelen voor de toekomst gebouwd op een ijdelheid, waarvan gij met fijnen tact eerst al den omvang hadt gemeten.
Meneer Melder gevoelt weer wat hij bij 't sterfbed zijner eenige zuster zoo diep gevoeld heeft. Zijn hart hijgt terug naar de herinneringen van weleer. Nog ééne schrede en hij zal zich zelven bekennen dat hij tot heden niets gedaan heeft om zijne beloften natekomen, dat hij zijne goede voornemens schandelijk heeft prijsgegeven aan de zucht naar huiselijkeh vrede, prijsgegeven aan het gezag eener vrouw, die zijne zuster heeft gehaat en gegriefd.
Dat schijnt mevrouw te beseffen en met vrouwelijken tact maakt zij daarvan gebruik. Meneer Melder terugtevoeren naar 't standpunt van waar hij de zaken beschouwd heeft, toen hij zijne vrouw de denkbeelden in den mond legde, die zij straks ontwikkelde, dat is de betoovering breken, hem weer maken tot 't gewillige werktuig waarover zij ten behoeve harer familie beschikt, en beschikt zonder hem de banden die hem knellen te laten gevoelen.
‘De kinderen zien er goed, zeer goed uit, vindt ge niet?‘

{==266==} {>>pagina-aanduiding<<}

zegt ze. ‘Ik geloof dat gij alle reden hebt om tevreden te zijn over de regeling indertijd gemaakt. Ze zijn wat verlegen, wat beschroomd in de eerste oogenblikken, maar hoe is dit anders mogelijk? Overigens zijn ze gezond en stevig. Zie eens, hoe flink 't meisje is.... Hoe heet 't lieve kind ook weer, meneer Jansen?’
De betoovering is voorbij. Meneer Melder laat de hand van Frans los en vestigt zijne aandacht op Marietje. Waarlijk, deze doet hem aan Holster denken. Zij en niet haar broertje gelijkt op haar vader, al was 't niet zoo sterk sprekend als de gelijkenis van Frans met zijn moeder, en die overeenkomst voert Melder in gedachte naar geheel andere tooneelen dan hij zoo even had aanschouwd. Die trekken herinneren aan twist en hooggaande oneenigheid, familieveete en jarenlange vervreemding.
‘Een kind als duizend anderen,’ zegt hij wrevelig en ongeduldig.
De kinderen werden nu aan de tafel geplaatst en rijkelijk van alles voorzien. Gelijk gewoonlijk nam deze bezigheid spoedig alle verlegenheid weg. Weldra durfden zij de verschillende voorwerpen, die hun nog pas zooveel vrees hadden ingeboezemd, aankijken. Vooral Marietje was weldra vertrouwd genoeg met al dat moois om allerlei vragen te doen. Mevrouw Melder beantwoordde die met de grootstmogelijke vriendelijkheid maar liet niet na daarbij telkens optemerken, hoe onbegrijpelijk dom en onopgevoed de kinderen waren. ‘Hoe meer ik ze gadesla,’ zei ze tot Antoine, ‘hoe meer ik overtuigd word dat 't woord waarheid bevat, dat de appel niet ver van den boom valt en men geen druiven van distelen leest’... en ze zei dit zóo dat haar man 't kon hooren.
‘Lieve tante!’ zei Antoine ‘u moet begrijpen, dat dit, ofschoon op zich zelf heel waar, in dit bijzondere geval toch zeer verschoonbaar is. Als u en oom deze kinderen eens in een anderen kring gebracht hadt, zou 't waar-
{==267==} {>>pagina-aanduiding<<}
schijnlijk heel spoedig anders zijn. Bedenk, 't is de schuld van de arme kinderen niet, dat ze zoo zijn.’
Antoine was ontzettend leelijk, terwijl hij dit zei. Zijn flauw en hartstochteloos gezicht had de uitdrukking van een valschen speler of een spion. Zijne tante die de bedoeling zijner woorden begreep, bracht haar rol onmiddellijk in denzelfden toon..... ‘Neen Antoine!’ zei ze, ‘spreek ons daarvan niet. Ik weet uw hart is goed en wat gij meent zou in menig ander geval uitvoerlijk zijn, maar gij hebt onzen zwager Holster niet gekend en ge weet niet hoeveel uw goede oom gedaan heeft om hem indertijd tot betere gedachten te brengen. 't Is altijd een stijfhoofdig en eigenzinnig geslacht geweest en ofschoon men nooit aan iemand wanhopen mag, moet ik in oprechtheid zeggen, dat ik niet geloof, dat Holster, al was hij honderd jaar geworden, ooit zijn hoofd zou hebben gebogen. Datzelfde zal bij de kinderen ook wel 't geval zijn en ik geloof daarom in gemoede dat het een dwaasheid zou wezen van die kinderen iets anders te willen maken dan ze door de stijfhoofdigheid van de ouders geworden zijn. Wat dunkt u, Melder?’
Meneer Melder zoo rechtstreeks naar zijne meening gevraagd, lei de courant op zijne knie en maakte zich gereed te antwoorden. Niemand heeft ooit kunnen weten of vermoeden wat hij zou geantwoord hebben. Misschien zou hij nog onder den indruk van zooeven zijne vrouw hebben tegengesproken en, gebruik makende van 'tgeen Antoine gezegd had, de gelegenheid hebben aangegrepen om nieuwe plannen op 't touw zetten. Misschien ook zou hij met zijne gewone lafhartigheid zijne vrouw gelijk gegeven hebben. Doch de deur ging onverwacht open en een nieuwe bezoeker trad binnen?
't Was een man van een deftig voorkomen, met aristocratische trekken en iets voornaams, waarvan men bij den eersten blik al den invloed ondervond. Meneer en mevrouw rezen beiden op om hem te ontvangen. Hoe on-
{==268==} {>>pagina-aanduiding<<}
gelegen ook, was dit bezoek lang gewenscht en zeer vereerend.
De bezoeker behoorde tot de aanzienlijkste families van de stad. Ofschoon door zijn geld en manier van leven de meerdere van de meesten en aller gelijke, was 't meneer Melder nog maar niet mogen gelukken met die zoogenoemde aristocratische families op een meer vertrouwelijken voet te komen. Gemis van relaties en naam was daarvan de voornaamste reden.
Nu had meneer Melder voor eenigen tijd ongezocht de gelegenheid gehad dezen heer een belangrijke dienst te bewijzen. Dit was behoorlijk erkend en met dankbetuigingen betaald, maar de beschaafde man had gemeend 't daarbij niet te mogen laten en zijne aristocratische vrienden getrotseerd door Meneer Melder de gunst te verzoeken hem een bezoek te mogen brengen en zijn compliment te mogen maken aan mevrouw. Dat dit dankbaar was aangenomen, behoeft geen betoog. Vooral mevrouw had zich eene geheele reeks van voorstellingen gemaakt, hoe deze eerste toenadering de voorbode van hunne opneming in de aanzienlijkste kringen zou wezen. In gedachte zag zij zich reeds vereerd met de vriendschap en den vertrouwelijken omgang van menschen tegen wie zij steeds had opgezien. Haar hart klopte van verrukking bij die voorstelling.
Ook meneer Melder was hoogstgevoelig voor de eer, die hem te wachten stond. Onderscheiden zijner bekenden hadden reeds de opmerking gemaakt, dat hij in den laatsten tijd te pas of te onpas namen van aristocratischen klank in zijne gesprekken mengde en met bijzonder respect over een paar zeer aanzienlijke families praatte. Op zich zelf was dit verschijnsel evenwel te ordinair, dan dat men de reden daarvan niet zou begrepen hebben. Zoowel 't feit als de manier waarop Melder zijne gemoedsstemming verried, komen in de handelswereld elken dag voor.
Menige koopman die door vlijt en krachtsinspanning of

{==269==} {>>pagina-aanduiding<<}

door de goede gunsten' der fortuin onafhankelijk is geworden en niemand naar de oogen behoeft te zien, bedelt tot walging van alle verstandige menschen, om de kruimels, die er vallen van de tafels van den adel of om een beleefden groet van een man, wiens naam en maatschappelijke rang opklimt tot de vestiging van onzen staat en de heerschappij der aanzienlijke geslachten. Zelfs zij, die oogenschijnlijk alles te danken hebben aan de meer democratische richting en beweging van onzen tijd, die, als ge hen hoort, den diepsten afkeer aan den dag leggen van de ongelijkheid der standen en de hulde door de wereld aan naam of titel gebracht, zijn menigmaal de eersten om alle beginselen te verloochenen en gewillige dienaren te worden van hen wier recht zij in naam van den arbeid en 't talent zoo vaak ontkenden.
Meneer Melder haastte zich zijn hooggewaardeerden vriend aan zijne vrouw voortestellen en zijn neef Antoine Tekel aan hem te presenteeren. Daarop viel zijn oog op Jansen en de kinderen en hij voelde dat hij zich schaamde.
Dit was voldoende om den laatsten zweem van gemoedelijkheid bij hem wegtenemen. Voor de eer opgenomen te worden in de aanzienlijke kringen, waar de halve goden en godinnen zijner verbeelding van nectar en ambrozijn leefden, zou hij alles wat hem heilig moest zijn hebben opgeofferd.
Mevrouw Melder was 't in dat opzicht volkomen eens met haar echtgenoot. Ze werd door dit onverwachte bezoek zoo mogelijk nog zoeter en glanziger. Haar aangezicht straalde van verrulddng en hare majesteit werd aangelengd met bescheiden ongekunsteldheid, die meer gekunsteld was dan eenig fabricaat onzer zamenleving. Ze sprak niet dan met de lippen en scheen geheel en al gehuld in kinderlijken eenvoud en natuurlijkheid.
Een man van opvoeding kon zich in den waren prijs van deze eigenaardige beleefdheid en wellevendheid niet vergissen. Langer dan een kwartier hield de bezoeker 't dan

{==270==} {>>pagina-aanduiding<<}

ook in dien wierook niet uit. Van de gemaakte en aangeleerde vormen die hem voor gulheid en vriendschap werden opgedischt, zag hij rond naar iets natuurlijks en gezonds en bleef zijn blik weldra rusten op onzen Frans.
‘Een aardige, flinke jongen, mevrouw!’ zei hij, terwijl hij den knaap vriendelijk toeknikte' Zijn dit uwe kinderen als ik vragen mag?’
Mevrouw Melder bloosde. De omstandigheid dat haar huis en huiselijke omstandigheden zoo weinig bekend waren, en vooral 't feit dat de afstand tusschen deze kinderen en hare fatsoenlijkheid niet dadelijk in 't oog viel, maakte haar wrevelig. ‘Wij hebben het voorrecht niet kinderen te bezitten,’ viel meneer, die dit opmerkte, in.' Deze kinderen zijn van mijn overleden zwager. Door een samenloop van omstandigheden zijn ze in een kring gekomen, waarin ze helaas! niet die opvoeding gekregen hebben, die ik wenschelijk acht, maar men kan niet alles zoo als men wil en er zijn omstandigheden.’....
De beleefde bezoeker, die vreesde in een familiegeheim gewikkeld te worden, viel hier in met de betuiging, dat hij dit volkomen eens was, dat er omstandigheden waren, waardoor.... gevallen van zoodanigen aard, dat men niet anders kon.... en eindigde met den kleinen Frans naar zich toetelokken en, toen de knaap onbeschroomd bij hem kwam, op zijn knie te zetten. ‘Een flinke jongen, mevrouw!’ herhaalde hij. ‘Ik zou zeggen een knaap, waar ras in zit, die zijn weg door de wereld wel vinden zal.... Wat moet jij wel worden, mijn jongen! als je groot bent?’
‘Ik word koopman,’ zei Frans, bij wien na deze vriendelijke vraag alle beschroomheid geweken was. ‘Als ik groot ben, word ik koopman.’
‘Komaan, dat is ferm! Je komt dan zeker bij oom op 't kantoor en wordt een groot handelaar net als hij? Dat zal oom veel pleizier doen.’
Frans keek alle aanwezigen met verbaasde oogen aan

{==271==} {>>pagina-aanduiding<<}

en liet den blik haastig door 't geheele vertrek dwalen. Hij scheen met verwondering te hooren, dat zijn oom koopman was, ofschoon 't hem moeilijk zou geweest zijn te zeggen, wat hij dan wel van dezen dacht.....
‘Ik word een koopman als baas Rol.... Baas Rol verkoopt vijgen en rozijnen en klontjes... een heelen winkel vol’....
‘Wie is baas Rol?’ was de vraag, die op deze mededeeling natuurlijk moest volgen.
‘Baas Rol’... zei de knaap en wilde een verhaal beginnen van de mooie Duitsche pijp die in den hoek van 't kamertje achter den winkel stond, van den grooten koffiemolen en de blinkende weegschalen die de toonbank opluisterden, toen meneer Melder er tusschen inviel.
't Was natuurlijk geheel tegen den zin van dezen dat de naam van Rol door Frans genoemd werd en hij deelde dien indruk met de meeste belanghebbenden in 't vertrek. Mevrouw had, toen Frans dien naam noemde, naar haar flacon gegrepen en poogde haar wrevel te verbergen achter haar zakdoek. Jansen was bleek geworden en zat te kijken alsof hij op een misdaad werd betrapt. De eenige, die zich van dit incident wat goeds beloofde, was Antoine. Hij wdst maar al te wel waar 't zere plekje bij Oom Melder zat en 't kon nooit tegen zijn belang zijn, dat die brutale knaap daar eens op trapte.
‘Baas Rol is toevallig juist de man op wien ik straks doelde,’ zei Melder.' Door toevallige omstandigheden woonde mijne zuster als commensales bij die menschen toen zij stierf en sedert zijn de kinderen daar gebleven.’
‘O ja, dat begrijp ik heel goed,’ antwoordde de bezoeker, die zoodra hij weer van ‘toevallige omstandigheden’ hoorde, zich niet op zijn gemak begon te gevoelen... ‘Nu, als ge koopman worden wilt, moet je vooral maar goed rekenen leeren,’ vervolgde hij tot Frans. ‘Houd je van rekenen?’
‘Ik ben wezenlijk bang dat 't kind u hinderlijk zal

{==272==} {>>pagina-aanduiding<<}

wezen,’ viel mevrouw nu op hare beurt in. ‘Meneer Jansen! ik geloof dat 't voor de kinderen tijd zal worden,’
‘O neen, mevrouw! in 't minst niet,... Ik vind die goedrondheid bij kinderen van zijn leeftijd alleraangenaamst.... Je houdt zeker veel van rekenen, niet waar, mijn jongen?’
‘De beste rekenaar op school is Frits’ zei de knaap. ‘Hij helpt me altijd aan mijn sommen... Kent u Frits?’ vroeg hij met al de vrijmoedigheid en eenvoudigheid aan zijn leeftijd eigen.... ‘Frits is de sterkste van allemaal. De heele school is bang voor hem. Laatst heeft ie met drie jongens gevochten en ze alle drie op den grond gesmeten.’
Mevrouw Melder slaakte een klein gilletje. Zoo iets onwellevends en ongemanierds had ze nog nooit gehoord.
‘Wat ik u bidden mag, laat den knaap toch gaan,’ zei ze gejaagd.’ Meneer Jansen! ik verzoek u hem dadelijk meêtenemen.’
Jansen had veel lust om onmiddelijk aan dat verzoek te voldoen. Zoodra hij den naam van Frits hoorde, brak 't angstzweet hem uit. De gedachte dat men vragen zou wie dat vrindje van Frans was en hij zou moeten bekennen dat 't de zoon van een man was, die wegens diefstal gestraft was geworden en nog erger dat 't de kleinzoon van een kruier was, maakte hem schier radeloos. ‘Komt kinderen! kom Frans!’ zei hij gejaagd, ‘'t wordt onze tijd, zeg oom en tante en meneer goeden dag; we moeten naar huis.’
Doch 't was reeds te laat. De nieuwsgierige bezoeker was hem voor. De vreeselijke vraag was reeds gedaan. Zonder op Jansen's dringende aanmaning te letten was Frans reeds aan 't vertellen, en alsof hij 't er op gezet had om den man wanhopig en zijn oom en tante woedend te maken, spaarde de knaap hun geen woord, geen tittel of jota. Alles wat hij van Frits wist, werd met de gulheid van een kind en de warme ingenomenheid van een vriend verteld en opgesierd.

{==273==} {>>pagina-aanduiding<<}

De oude Eggink, 't pothuis, de kruiwagen, en al wat daarmeê in verband stond, werden breed uitgemeten. 't Was duidelijk aan den toon en de geestdrift van den jongen, dat elk van die voorwerpen in zijne oogen iets zeer verhevens en belangwekkends was.
‘De grootvader van Frits is al heel oud’ zei hij ‘hij zegt dat zijn grootvader al te oud is om met den kruiwagen te loopen en boodschappen te doen, maar daarom houdt hij toch heel veel van hem en praat den heelen dag over hem. 't Pothuis van zijn grootvader staat ergens hier op de gracht, maar ze wonen in de Jonkerstraat. Jufvrouw Rol wil 't niet hebben, ze zegt dat 't niet fatsoenlijk staat, maar anders was ik al eens bij den grootvader van Frits uitspelen geweest. Frits zegt dat hij zoo'n mooie zilveren medaille heeft. Hij heeft vroeger eens een man uit 't water gehaald, die in een bijt gevallen was en hij is toen bijna zelf ook verdronken.... Meneer West kent Eggink ook heel goed en die zegt altijd dat 't schande zou wezen als ik van Frits een greintje minder hield omdat zijn grootvader maar een kruier is, en dat er heel veel menschen zijn, die voor een ander, als hij niet zoo rijk of voornaam is als zij, den neus optrekken. Hij zegt dat het heel slecht van die menschen is en dat ze zelf maar eens kruier of zoo wat moesten wezen om te weten hoe pleizierig 't is, als je een eerlijk en knap man bent, om door een ander, die misschien heel dom is, net behandeld te worden of je kwaad gedaan hebt, en dat er veel van die rijke en voorname menschen zijn, die hij niet eens voor zijn kruier zou willen hebben. Als meneer West daarover praat, dan wordt ie altijd zoo heel erg driftig en dan zeit ie dikwijls tegen me: Hoor eens Frans! Frits Eggink is zoo'n beste, goeie jongen, dat je heel slecht zoudt doen, als je hem naderhand loopen liet.’ - -
Terwijl de knaap zoo vertelde en daarbij kennelijk woord voor woord herhaalde wat hem door West in hart en ge-
{==274==} {>>pagina-aanduiding<<}
heugen geprent was, zat de aanzienlijke man, die hem meer en meer naar zich toegetrokken had, den jongen met eene mengeling van verbazing en bewondering aantekijken. Ofschoon op zich zelve overbekend en in overeenstemming met 't meerendeel zijner stadgenooten ook door hem gebrandmerkt als denkbeelden van een zeer gevaarlijken aard, klonken deze lessen van Jakob West uit den mond van een kind en in betrekking tot de argelooze vriendschap van twee knapen van dien leeftijd, hem geheel anders in de ooren, gevoelde hij zijns ondanks sympathie voor de begrippen van maatschappelijke ordening, die er in opgesloten lagen.
Hoe afwijkend van dien indruk was de uitwerking dezer woorden bij de andere aanwezigen! 't Was of een donderslag gevallen was in dit fraai gemeubelde en deftige vertrek.
Meneer Melder was letterlijk verbijsterd. Indien zijn gelaat door jarenlange gewoonte in enkele plooien niet te diep gevouwen geweest was, zou hij een volkomen beeld van ontzetting geweegt zijn, versteend in verbazing en schrik. Hij keek Jansen aan, alsof die ééne blik zijn boekhouder moest verpletteren en dit zou onfeilbaar 't geval geweest zijn, indien Jansen niet zelf te verbijsterd geweest was om op zijn patroon te letten. In een oogopslag had hij al 't gevaar aanschouwd en gepeild, waaraan hij, door zijn onvoorzichtig geloof in Jakob West, zijn jeugdigen vriend had blootgesteld. De roode republiek met lantaarnpalen en guillottines grijnsde den eerzamen boekhouder aan. 't Communisme en socialisme, waarvan hij 't eigenlijke wezen wel is waar nooit onderzocht had, maar die hem van kindsbeen af waren voorgesteld als de gruwelijkste zonden tegen de maatschappelijke orde, als de infernaalste uitvindingen van hongerende en dorstende ellendelingen..... rezen voor hem op als de spooksels, die hij zelf gediend en gehuldigd had, aan wier heillooze omhelzingen hij Frans had gewaagd.
Mevrouw Melder, ofschoon ze straks, als zij den tijd

{==275==} {>>pagina-aanduiding<<}

had gehad om natedenken, zich zou verheugen over de ongedachte manier waarop de knaap en zijne vrienden hare plannen in de hand werkten, was in 't eerst ook wezenlijk verschrikt. Bovendien ergerde haar de omstandigheid, dat een kind, dat tot hen in betrekking stond, in haar huis en kamer, zulke gemeene, ordinaire dingen vertelde aan een man van aanzien, dat zij daarvoor in zekeren zin verantwoordelijk gesteld zou worden, en 't feit, dat zij dit had kunnen voorkomen, indien zij kortaf geweigerd had deze kinderen te ontvangen, zich niet had laten verlokken door de diplomatische berekeningen, waarop haar geslacht zoo verzot was.
De eenige, die aanstonds den stand van zaken begreep en al 't voordeel, dat hieruit voor hem geboren kon worden, overzag, was Antoine. Achter de stoel van tante wreef hij zich in de handen van pret, terwijl hij zijdelings zijn oom gadesloeg en op 't perkament van diens gezicht de meest verrassende ontdekkingen deed.
‘Wie is die meneer West, mijn jongen!’ vroeg de bezoeker. ‘Is dat de meester bij wien ge school gaat?’
Frans lachte en zei, terwijl een blos van genoegen zijn wangen kleurde: ‘Meneer West is... een vrind van meneer Jansen. Ik mag van tijd tot tijd met Frits of ook wel alleen eens bij hem komen en dan vertelt hij ons van alles, zoo mooi en zoo prettig als u 't nooit gehoord hebt. Hij kent allerlei mooie verhaaltjes en leest ons sprookjes voor of zit met ons te praten over den Koning en over de Vaderlandsche geschiedenis en dan laat hij ons prenten kijken waar van Maurits en Frederik Hendrik op staat of gaat met ons naar de Nieuwekerk en vertelt ons van van Speyk en de Ruyter, die in de Oude kerk leit, en van de zeeslagen, die we gewonnen hebben of wijst ons met een' doos looden soldaatjes hoe ze den slag bij Waterloo gewonnen hebben, of hij gaat met ons naar de Warmoesstraat of de Nieuwmarkt en vertelt wie daar vroeger gewoond hebben en waar ze de menschen vroeger ophingen

{==276==} {>>pagina-aanduiding<<}

en een heelen boel meer. U moest 't eens hooren hoe prettig dat is, en meneer West is zoo'n goeie man, daar Frits ook zoo heel veel van houdt en daar u zeker ook veel van houden zoudt. Ik was eerst bang voor hem, maar dat is heelemaal over’.....
De vriendelijke heer, die blijkbaar meer en meer schik in den knaap kreeg, glimlachte bij deze verzekering, doch voelde zich eer gestreeld dan geërgerd in 't gezelschap opgenomen te worden van twee zulke flinke jongens. De roode republikein, die zich als hun mentor had opgeworpen, trok hem zelfs aan en een oogenblik kon hij zijne bewondering aan de praktische manier van onderwijzen, door dezen gevolgd, niet weigeren. Door een en ander bemerkte hij niet wat er om hem voorviel, zag hij de angstige blikken niet, waarmeê mevrouw hem gaêsloeg, om den indruk door deze vreeselijke dingen op hem gemaakt, te raden.
‘Als ge meneer West spreekt’ zei hij tot Frans ‘zeg hem dan dat ik hem groeten laat en hoop dat hij van Frits en u een paar degelijke, ferme jongens zal maken...... 't Spijt mij mevrouw! dat ik onwillekeurig onbeleefd ben, maar 't verhaal van uw neefje is wezenlijk allerinteressanst.’
‘U moet 't het kind ten goede houden’ zei mevrouw, die zich zelve genoegzaam meester geworden was, om haar honingzoeten toon van straks weêr optevatten.... ‘zooals u van meneer gehoord hebt, zijn er omstandigheden waardoor zijn gebrek aan opvoeding verklaarbaar.... en te verschoonen is.’
‘Integendeel mevrouw! ofschoon die meneer West mij niet in alle deelen bevallen zou, moet ik erkennen dat aan de opvoeding van dezen knaap op zijn leeftijd meer gedaan is dan menigmaal.... in betere kringen 't geval is. Ik zou mij zeer vergissen indien zijn voorstellings- en denkvermogen’ - - - Hij hield op, want hij bemerkte dat Frans hem met de eigenaardige nieuwsgierigheid van een kind dat zich hoort prijzen, stond aantekijken. Hij legde

{==277==} {>>pagina-aanduiding<<}

daarom de hand op diens hoofd en vervolgde: ‘Ga jij maar zoo voort, mijn jongen! Wij zullen mekaâr misschien nog wel eens weêrzien. Zorg vooral dat ge een goede vrind voor Frits blijft, hoor!’ - - -
Na nog eenige oogenblikken over dingen van den dag gepraat te hebben, stond de zeer gewenschte bezoeker op en maakte zijn compliment. Tot het oogenblik waarop de lakensche deur achter hem dichtviel, was Mevrouw Melder weêr honing en suiker.
Toen kreeg hare verontwaardiging en ergernis lucht in een regen van klachten en verzuchtingen, die stuk voor stuk aan Antonie werden opgedragen en even zoovele schimpscheuten bevatten, gericht op 't schuldige hoofd van haren man.
Daarna vloog er een bom vol doodelijke, helsche stoffen door 't vertrek, die voor de voeten van Jansen uit elkaâr sprong en als ze niet onkwetsbaar geweest waren door hunne onnoozelheid, de kinderen van Holster zou vermorzeld hebben. Vervolgens greep zij den pas vertrokken aristocraat bij den nek en poogde zijn schedel te verpletteren tegen de schandpalen door valsche volksvrienden en benauwde harten opgericht. Eindelijk pakte zij zich zelve bij de keel en dreigde een zelfmoord te begaan, omdat zij in alles en door iedereen gedwarsboomd werd en teleurgesteld.
Bij al deze executies en wraakoefeningen bleef zij evenwel een model van fatsoenlijke bedaardheid. Ziehier een staaltje van den vorm, waarin zij een en ander kleedde. Men oordeele of zij niet in allen deele eene fatsoenlijke en welopgevoede vrouw was.
‘Ik moet u tot mijn spijt mijne ergernis te kennen geven meneer Jansen! over de keus uwer vrienden.... Ik zal mij niet vermeten uw smaak in dat opzicht te beoordeelen. Elk moet daarin vrij zijn en weten wat hem past... Ik weet heel goed, dat men niet fatsoenlijker vrienden kan kiezen, dan men presenteeren kan aan zijn eigen om-
{==278==} {>>pagina-aanduiding<<}
geving.... maar ik kan niet bekomen van mijne verbazing en... ik mag 't herhalen mijne ergernis, dat u uwe intieme vrinden opdringt aan een knaap, die u aanbevolen was door meneer Melder. 't Ergert mij, dat over zulke personen hier gesproken is in de tegenwoordigheid van iemand uit de aanzienlijkste families van Amsterdam... Ik moet u zeggen, dat mij dat geërgerd heeft’....
Meneer Melder was nooit honing en suiker en dus ook nu even stug als altijd. 't Was reeds veel dat hij zich zelven meester geworden was en in staat in 't oog te houden wat hij aan zichzelven verschuldigd was.
‘Meneer Jansen! we zullen nader gelegenheid hebben over een en ander te spreken. Voorloopig zij 't u genoeg, dat al wat hier gebeurd is mij zeer onaangenaam, ten hoogste onaangenaam geweest is.’
Antoine Tekel wreef weder in zijne handen, staande achter de stoel zijner tante. Een oogenblik had een fijn menschenkenner op zijn gezicht kunnen lezen dat hij zich bijzonder weltevreden gevoelde en zijn oom een verstandig man vond.
Voor Jansen bleef niets over dan Frans en Marietje bij de hand te nemen en zwijgend heentegaan. De man was niet boos, niet bedroefd, niet beleedigd en niet berouwvol.... hij was dat alles en nog bovendien verpletterd en verbrijzeld.... hij zou op dit moment met ijzige kalmte 't bericht hebben aangehoord, dat de Fransche revolutie met al hare goddeloosheden en gruwelen weêr was uitgebroken en dat zijn eigen wettige huisvrouw zich daarbij had laten uitroepen tot Godin van de Rede....
Hij boog het hoofd en ging met de kinderen heen. Wat er verder gebeurde, liet hem onbewogen. Hij lette niet op 't spotachtige gezicht van den huisknecht die de opmerking maakte, dat de kinderen door mevrouw zeker niet ten eten gevraagd waren, omdat de jongeheer stellig niet beleefd genoeg geweest was; hij gaf geen acht op de vraag van Marietje, waarom ze zoo op eens waren

{==279==} {>>pagina-aanduiding<<}

heengegaan zonder oom en tante ‘goedendag’ te zeggen en haar klacht, dat ze een heel stuk tulband had moeten achterlaten; hij had geen oogen voor de verlegenheid van Frans, die wel begreep, dat er iets in de war was, en dat hij zelf voor een kleiner of grooter deel daarin betrokken was, zag niet dat de menschen, die hem voorbij liepen, elkaâr aanstieten om de meening te uiten dat de man ziek of krankzinnig scheen te zijn.... hij kwam niet tot zich zelven voordat hij op de stoep bij baas Rol stond en de hand aan de klink geslagen had. Toen wist hij, dat de wereld voor hem te groot en de denkbeelden van 't nu levende geslacht voor hem te hoog waren, dat hij een armzalige tobbert was, die zich overal stooten moest aan scherpe kanten en hoeken, behalve op 't kantoor, aan zijn lessenaar.
Meneer en mevrouw Melder bleven, zoolang Antoine nog in 't vertrek was, in de stemming waarin Jansen hen verlaten had. Alleen waagden zij de stellige uitspraak te doen dat aristocraat en aristocraat twee is, dat de aanzienlijke man, op wien zij gerekend hadden om hun entree in de hoogste kringen der hoofdstad te maken, zelf maar half beantwoordde aan het ideaal dat zij zich van zijne standgenooten gevormd hadden en dat zij geen van beiden begrepen, hoe iemand van die afkomst en dien naam zoo met kennelijk genoegen had kunnen luisteren naar verhalen omtrent personen, die zoover beneden hem stonden.
De aristocratie, zooals meneer Melder zich haar voorstelde, was eene soort van reglement van orde of liever een feestprogramma met groot ceremonieel. Met een hooge witte das, een bril waarover men heenkijken kan, een weinig oefening om van de honderd dingen die er om ons heen gebeuren, negenennegentig niet aantezien en van 't honderste niet meer notitie te nemen dan strikt noodig is, en daarbij een korten, doffen toon van bevel... maakte meneer Melder een aristocraat.

{==280==} {>>pagina-aanduiding<<}

Voor mevrouw behoefde er slechts een weinigje affectatie en een geurtje van galanterie bij, om ook haar ideaal verwezenlijkt te vinden.
Dat beiden dus zeer teleurgesteld waren, nu de eerste voorname vriend, wien ze hadden aangeklampt, geen voorname vriend was, is zeer begrijpelijk. Antoine ontzag zich dan ook niet de opmerking te maken, dat oom en tante zich eigenlijk compromitteeren zouden met zulke vrienden.
De brave jongen goot hierdoor juist bijtijds balsem in de wonde, die beiden geslagen was, en werd daarvoor beloond met een dankbaren blik, want zoowel meneer Melder als zijne vrouw waren overtuigd, dat de man, die hen zoo even verlaten had, na dieper dan iemand in hun familiegeheimen en in hun hart gekeken te hebben, nooit terug zou komen.



{==281==} {>>pagina-aanduiding<<}

Achttiende hoofdstuk.

Waarin nog meer menschen onaangename indrukken ontvangen.

De gebeurtenissen, die wij in 't vorige hoofdstuk verteld hebben, vormen een keerpunt in de geschiedenis van onzen held.
De dag volgende op dien, waarop Jansen zoo onthutst en erg uit zijn humeur was thuis gekomen, werd voor 't lage, akelige kantoortje van meneer Melder een gewichtige en ongewone dag. Meneer Melder sprak op dien dag wel een uur achter elkaâr met zijn boekhouder over de kinderen van zijn zuster en wijdde aan dat onderwerp meer aandacht dan redelijkerwijs van een man van zijn kaliber en drukke bezigheden mocht verwacht worden. In den beginne was hij boos, erg boos op Jansen, dat wil zeggen, meer uit de hoogte en koeler dan ooit. Met het duivelsche genoegen, 't welk menschen als hij in die soort van zaken vinden, kneedde hij den eerzamen man naast hem als was, en kneep hij hem op zijne hooghartige, voorname wijze, nadat hij hem in duizend vormen en figuren gekneed had, kneep hij hem toen nog eens en nog eens, totdat iemand, die Jansen van binnen had kunnen bekijken, niets dan klei, leem of poeder in zijn geheele hart zou gevonden hebben.
‘De kinderen moeten bij die gemeene kruideniersfamilie

{==282==} {>>pagina-aanduiding<<}

vandaan,’ decreteerde meneer Melder. ‘Als ge niet zoo onbegrijpelijk verblind waart geweest, zoudt ge mij al eerder gewaarschuwd hebben. Ge hadt moeten begrijpen, dat uw eerste plicht was te zorgen, dat mijne familie niet gecompromitteerd werd, gelijk dat gisteren gebeurd is. Ik herhaal wat ik gezegd heb, die geheele zaak is mij zeer onaangenaam geweest.’
Meneer Melder zweeg hier eenige minuten, alsof hij geen plan had er iets meer van te zeggen. Als men in zijn hart had gelezen, zou men bemerkt hebben dat hij zijn zwijgen noteerde als buitengewone barmhartigheid. Menschen die er een zeker genoegen in vinden om honden en andere huisdieren, waaronder zij dikwijls alle onderhoorigon samenvatten, te ranselen, doen een liefdewerk, wanneer zij deze bij de kastijding nu en dan eens laten uitblazen. Jansen mocht, als hij lust had, ook even uitblazen en zou daarvan zeker geprofiteerd hebben, als hij niet zoo erg suf en verslagen was geweest.
't Kwam bij Jansen niet op, dat de geheele schuld, ten minste een zeer groot gedeelte er van, voor rekening van zijn patroon kwam. Indien er iemand was die daarvan een min of meer vagen indruk had, dan zou 't meneer Melder zelf hebben moeten wezen, maar zoo iemand was er niet.
‘De jongen moet de stad uit’ decreteerde Melder. ‘Gij zult een goedkoop doch fatsoenlijk kosthuis voor hem zoeken op een plaats, waar een goede school is. Ik kan hem op geen kostschool doen, of ik zou in mijn positie Noorthey moeten kiezen en... daartoe gevoel ik mij niet geroepen. Hij zou me dan 't hoofd misschien al gauw te hoog opsteken. Er zit toch al meer dan te veel... van zijn vader in. 't Meisje heb ik gedacht bij u te plaatsen. Gij hebt een groot gezin en daar kan zoo'n kind gemakkelijk bij... Ik verkies groote gezinnen boven een beperkten kring,’ voegde hij er bij, ofschoon hij ronduit gezegd over dat punt net zoo min had nagedacht als over

{==283==} {>>pagina-aanduiding<<}

duizend andere, die zijn medemenschen betroffen. ‘Uwe vrouw zal er zeker wel niet tegen hebben. We zullen alles wat 't geldelijke betreft laten zoo als 't bij die andere menschen was en maar rekenen dat 't meisje, ofschoon de jongste, daar voor de helft geweest is. Voor den jongen zult ge voor de andere helft buiten wel klaar komen. 't Is buiten veel goedkooper dan in de stad. Dit is dus afgepraat.’
Indien iemand meenen mocht dat meneer Melder bij deze schikking zijn eigen belang op het oog had, vergist men zich. Daar 't hem geen cent meer of minder kostte, was hij over tuigd ditmaal alleen in het belang der kinderen te handelen.
En toch is 't menschelijk hart van alle rare dingen in de wereld zeker het raarste. Toen meneer Melder alles zóó beschikt had, als hij had gedaan, was hij nog bij lange na niet zoo tevreden als hij verwacht had te zullen wezen.
't Hielp hem niet of hij al bij zich zelven herhaalde: ‘Daar moest een einde aan komen. De kinderen konden bij die gemeene lui niet blijven. Zulke scènes als wij er gisteren een hebben gehad, zijn voor geen fatsoenlijk man te verdragen. Ik ben aan mijzelven verplicht te zorgen, dat zoo iets niet weer kan voorkomen en ik geloof niet dat iemand eene onaangename zaak, waarbij hij persoonlijk zulke vernederingen te verwachten heeft, royaler behandelen kan dan ik doe.’....
't Feit was dat meneer Melder niet in de eerste plaats aan het belang van de kinderen zijner zuster gedacht had, dat 't hem eigenlijk weinig schelen kon of Frans misschien van kwaad tot erger zou vervallen.... de jongen moest uit den weg, 't kind zou hem dan vooreerst niet weer ouder de oogen gebracht kunnen worden; als de voorname bezoeker van gisteren hier en daar vertelde, (wat meneer Melder van zijn standpunt voor zeer waarschijnlijk hield. Hij zelf zou immers zulke bijzonderhedon als ze hem bekend waren, niet onder zich houden?) als die voorname man vertelde dat Melder een neefje had, dat hij liet

{==284==} {>>pagina-aanduiding<<}

opvoeden door een kruidenier en verwaarloosde, dan zou hij kunnen zeggen, dat 't niet waar was, dat zijn neefje buiten werd opgevoed bij fatsoenlijke menschen en dat hij alles betaalde,,,, ‘De menschen die gij met den knaap belast, moeten fatsoenlijk zijn,’ zei hij tot Jansen. ‘Verder laat ik alles aan u over, maar daar sta ik op. De jongen moet in een fatsoenlijken kring komen. Dat ik dat nog weer aan u overlaat en 't meisje aan uw eigen toezicht opdraag, is een bewijs dat ik u mijn vertrouwen niet geheel onttrokken heb.... al is mij die ontmoeting van gisteren onaangenaam, ik herhaal 't, zeer onaangenaam geweest.’
Er lag in dat vernieuwde vertrouwen voor Jansen zooveel welwillendheid dat de boekhouder er werkelijk door getroffen was, en Melder was diplomaat genoeg om al 't voordeel 'twelk hij daaruit trekken kon te doorzien.
Ondertusschen zat Jansen er erger in, dan hij vermoed had, toen 't op de uitvoering aankwam. Er waren eenige kleine moeilijkheden die 't hem vrij lastig maakten.
Vooreerst moest onze eenzame boekhouder den toorn van jufvrouw Rol 't hoofd bieden. Dat was op zich zelf reeds eene groote onaangenaamheid. Jufvrouw Rol was niet iemand om zich met een mooi praatje te laten afschepen en toen zij na lang wenden en keeren de toedracht van zaken begreep, alles behalve geneigd om zich dat maar zoo te laten aanleunen. Zij wilde zelve naar meneer Melder toe en daar een boekje opendoen. De schuld dat Frans niet ordentelijker en beleefder was, lei niet aan haar. Ze had al dadelijk gezegd dat 't daartoe komen zou, toen die pedante vrind van Jansen zich met de zaken bemoeid had en de jongen op een en dezelfde school gestopt was met den kleinzoon van een kruier. Zij was eene fatsoenlijke vrouw en zou den knaap wel anders behandeld hebben, dan die wijsneus gedaan had, als hij 't kind bij zich op zijn kamer ontving en allerlei malligheden in zijn hoofd praatte. Meneer Melder moest maar eens hooren

{==285==} {>>pagina-aanduiding<<}

wat er van de zaak was. Dan zou hij meneer Jansen wel heel wat anders vertellen. Als iedereen er zich maar mee bemoeide en zijn neus overal in stak, dan zou zij wel eens willen zien, wie met zoo'n lastigen, ondeugenden jongen terecht kon. Was Marietje niet een model van ordentelijkheid en beleefdheid?.....
In haar toorn stapte jufvrouw Rol op zekeren morgen wezenlijk naar de Keizersgracht en verzocht gehoor bij meneer of mevrouw. Ongelukkig kwam de knecht, die blijkbaar ook nu weer zijn eigenaardig genoegen smaakte, haar zeggen dat meneer noch mevrouw haar konden ontvangen, dat alles wat de jufvrouw te vragen of te zeggen mocht hebben, reeds met meneer Jansen besproken was en dat zij, als er nog iets was, dit ook met dezen maar regelen moest. Meneer en mevrouw wenschten zich liever met niets verder intelaten.
Dit antwoord bracht een geduchte verandering in de gevoelens en inzichten van de kruideniersvrouw. ‘Dat volk’ van de Keizersgracht was een trotsch en goddeloos volk. 't Had haar aan de deur afgescheept en al wat ze voor de zuster van dien grooten hans gedaan had met hooghartigheid beantwoord. 't Was net of zij om een aalmoes gekomen was. Zulk een behandeling had ze nog nooit ondervonden en wist zeker dat menschen, die een greintje Christelijk of menschelijk gevoel hadden hun naasten nooit zoo bejegenen zouden. Ze was Goddank net zoo goed als dat trotsche tuig van zoo'n hooge stoep en gelukkig nog niet verlegen om hun geld of hun vriendelijkheden. ‘Ik zou ten minste,’ zei ze tegen haar buurvrouw, toen ze haar wedervaren vertelde, ‘ik zou ten minste mijn eigen vleeselijke zuster geen gebrek laten lijden en de kinderen van mijn eigen bloed niet aan hun lot overlaten, als ik zooveel geld in de wereld had. Nu, 't zal ze er ook naar gaan. We zullen eens kijken wat er van dien jongen terecht komt. Ik mag lijden dat die knaap zijn oom en tante nog eens zooveel schande aan-
{==286==} {>>pagina-aanduiding<<}
doet en dat ze zooveel verdriet van hem beleven, als ze aan mij verdiend hebben.’
Jufvrouw Rol sprak dit laatste met veel zalving en Christelijk zelfbehagen. Ze was vast overtuigd dat haar vrome wensch vervuld moest worden, als er nog eenige kans op rechtvaardigheid in de wereld was. ‘Let eens op 'tgeen ik zeg, lieve jufvrouw! Als zulke groote lui, die zelve heel wat op hun geweten hebben, een ordentelijke vrouw, als ik Goddank ben, uit de hoogte behandelen, dan komt dat nooit goed uit.’
Van 't geen er in dat geval gebeuren moest, had ze geen juiste voorstelling; maar dat er iets verschrikkelijks moest plaats hebben, wist ze zeker. ‘Ik zeg dat u gelijk heeft,’ zei dan ook de buurvrouw. ‘Als de hoogmoed in een mensch zijn hart zit, dan wordt hij zeker op de een of andere manier gestraft. Ik ken honderd gevallen, waarin die zonde bezocht is aan 't derde en vierde geslacht, gelijk... gelijk 't zand aan den oever der zee.’
‘Ja, lieve jufvrouw... gelijk 't zand aan den oever der zee, want de Heer der Heerescharen is een geweldig Heer en de hoogmoed is verrotting der beenderen.’
Met deze en dergelijke toespelingen op de uitspraken der Schrift, naar de bijzondere gelegenheid aangewend en toegepast, troostte jufvrouw Rol zichzelve en werd ze verder getroost. ‘'t Zal er dat trotsche volk naar gaan’ voegde baas Rol er ten overvloede bij. ‘Ze zullen verstrooid worden.’....
‘Hoor eens Rol!’ viel zijne wederhelft hier in ‘jij moest je er buiten houden. Jij haalt bijbelteksten aan zonder ervaren te zijn in de schrift.... De voornaamste schuld ligt bij jou, die dien ondeugenden jongen altijd hebt voorgesproken en altijd gezegd dat ik veel te zacht was. De zou wel eens willen weten, wat jij er van gemaakt zou hebben, als ik jou je gang had laten gaan.’
Baas Rol, zoo plotseling op 't bankje der beschuldigden geplaatst, wist dat ook niet. Hij had nooit eenige be-
{==287==} {>>pagina-aanduiding<<}
wustheid gehad van een actieve rol gespeeld te hebben en dook, gelijk gewoonlijk, ook nu bij de eerste aanraking ineen. De man koos de wijste partij en stak zijn mooie Duitsche pijp op, 't eenige wat na veertien dagen in de familie Rol zou overblijven van den tijd van weelderige droomen en berekeningen, waarin zij had verkeerd. Er is menige lange en schoone droom door menschen van veel hooger stand en ruimer fantasie dan dit eenvoudige echtpaar gedroomd, waarvan nog minder overbleef dan een pijp tabak.
Jansen had 't nog vrij wat benauwder dan bij zijn bezoek aan de familie Rol, toen hij naar West moest om hem kennis te geven van 't besluit van Melder.
't Is vreemd, maar het is zoo, dat wij er meer tegen opzien, om iemands hart pijn te doen, dan zijn beurs. Ik spreek hier natuurlijk van menschen die zelf een hart hebben. Jansen wist hoe West aan Frans gehecht was, en ofschoon hij van al 't gebeurde aan zijn vriend de schuld gaf, en alles behalve gesticht was over 'tgeen hij het republikanisme van West zou genoemd hebben als hij niet gewoon was geweest met een goed Hollandsch woord van Keezen te praten, kon 't hem toch niet van het hart hem te zeggen wat hij van 't geval dacht. West had den knaap bedorven, dat was duidelijk en leed geen den minsten twijfel. Dat de jongen met Frits Eggink op één school was gedaan en dagelijks met dien knaap langs de straat liep, was nooit naar Jansen's zin geweest. 't Was een zegen dat dat alles hoe onaangenaam ook voor hemzelven, zoo geloopen was, en 't kwam nu net precies zoo uit als Jansen indertijd gezegd had, maar dat nam niet weg, dat West 't kind geducht zou missen. Hij had toch al niet veel. Ondanks al zijn rechtmatige grieven zou Jansen zijn vriend sparen.
West woonde sinds een paar maanden op de Kloveniersburgwal. Onze boekhouder vond hem daar op een paar eenvoudige maar nette kamers.

{==288==} {>>pagina-aanduiding<<}

‘Frans heeft mij een en ander van de ontmoeting bij zijn oom verteld’ riep West zijn vrind reeds dadelijk, toen deze de kamer binnentrad, toe. ‘De jongen had er niet alles van begrepen, maar vertelde mij toch genoeg, dat ik mij de geheele scène kon voorstellen. 't Moet een verrukkelijk oogenblik geweest zijn toen 't kind in zijn onnoozelheid vertelde van het pothuis en den kruiwagen. Gij moet u, dunkt me, niet goed hebben kunnen houden’.... en hij schaterde 't uit van lachen, als 't ware om Jansen eene kleine voorstelling te geven van de vreugde die hij gesmaakt had bij het vertellen van den knaap..... ‘Die trotsche patroon met zijn hooghartige vrouw en die representant van 't edele geslacht der Tekels, en die mooie staatsiegordijnen en die prachtige kroon en die blinkende tafels en kunstig gesneden stoelen op 't donzige tapijt... ze moeten allen gebloosd hebben van schaamte bij zooveel gemeenheid en burgerlijkheid.... 't moet voor u een genot geweest zijn! Ik kan u het gezicht benijden.’
Jansen, die geen oogenblik had kunnen vermoeden dat zijn vrind iets van 't gebeurde wist, en indien hij dit vermoed had, eene geheel andere stemming zou verwacht hebben, keek hem met verbazing aan. Zijn blik verried bovendien zijn ergernis over zooveel lichtzinnigheid en luchthartigheid bij iets wyat hem een slapeloozen nacht bezorgd had.
‘Ik begrijp niet,’ zei hij eindelijk, ‘hoe gij uit 'tgeen Frans u kan verteld hebben, zoo juist heb opgemaakt wat er gebeurd is. Ik verzeker u overigens dat de zaak ernstiger is dan gij denkt.’
‘Wat zal ik u zeggen!’ antwoordde West. ‘Wij letter-kundigen hebben de gave ontvangen veel meer dan een ander te kunnen raden, omdat wij de gave niet gekregen hebben veel te kunnen weten. Wat wij weten willen, moeten wij steeds half raden en dat geeft na jarenlange oefening een zekere handigheid, die de meeste menschen missen. Ik weet ten naastenbij wat er gewoonlijk in een

{==289==} {>>pagina-aanduiding<<}

menschenhart omgaat. Als ik te doen heb met een man als Melder, zeg ik al vooruit bij mijzelven, dat 't niet veel goeds kan zijn, en ik prepareer mij er dus op de een of andere kleingeestigheid of zelfzuchtige daad van hem te hooren. Met die kennis groepeer ik zeer gemakkelijk de rest mijner tafereeltjes en kleur of vernis ze later naar goedvinden. Ziehier ongezien wat er zoo al gebeurd moet zijn. Ik zal u vooraf zeggen, dat Frans mij niets anders gezegd heeft dan dat hij aan een vreemden meneer, die een visite kwam maken, verteld heeft, dat Frits zijn vriendje is en dat de grootvader van Frits een kruier is en dat 't pothuis van Eggink ergens op de Keizersgracht moet staan. Ziedaar al de stof, maar meer dan genoeg om een heel drama van te maken. Luister maar:
't Tooneel stelt voor: een prachtig salon op de Keizersgracht. Personen: een schatrijke oom en tante, de eigenaars van al 't moois dat ge om u heen ziet; een neef die aast op dat alles en daarvoor den hoveling speelt bij zijn oom en tante: een ander klein neefje en nichtje, die van de Christelijke barmhartigheid van dienzelfden oom en tante afhangen, een aanzienlijk bezoeker, een vriend van den huize of zoo iets, en eindelijk een braaf maar ietwat angstig man op den achtergrond, die uit innige braafheid en christelijke liefde, zonder eenige andere roeping dan die van een eerlijk hart, dat kleine neefje en nichtje zoo gunstig mogelijk wil laten uitkomen en al zijn best doet om oom en tante in hun belang te stemmen.
Laat daar nu bij wijze van enfant terrible een onvoorzichtig woord tusschen vallen, b.v.; een lompheid tegen tante, een vrijmoedige mededeeling van een straatjongens-streek en er komt beweging in 't tafereel. De tante valt flauw, de oom krijgt een beroerte van kwaadheid, de azende neef grinnikt van plezier en de welwillende vriend van de kinderen meent dat 't plafond invalt en dat zijn eigen hersens in een groot vraagteeken

{==290==} {>>pagina-aanduiding<<}

veranderen. Breng daarbij wat allegorische figuren als: hoogmoed van een parvenu, vapeurs van ingebeelde grootheid, kleingeestige angstvalligheid en slaafsche vereering van het geld en ge zijt klaar.... Ge ziet wij hebben niet veel noodig om een klucht samenteflansen, en ik ben zeker dat mijn comedie niet zoo heel ver afwijkt van die welke gij hebt zien spelen. 't Leven is eene groote comedie en daarom is het zoo licht weertegeven op het tooneel. Is 't niet waar, dat ik er vrij dicht bij kom met mijne verbeelding?’
‘De zaak is ernstiger dan gij meent,’ zei Jansen, ofschoon hij niet nalaten kon even te glimlachen. ‘Ik wou wel dat alles zoo eenvoudig en onschadelijk was afgeloopen, als gij 't u voorstelt. Meneer Melder is veel boozer geweest dan ge denkt.’
‘Meneer Melder is, wat hij altijd geweest is en wel altijd blijven zal, een gek, die met al zijn geld toch nog niets te zeggen heeft in de wereld, veel minder dan ik en veel minder dan Eggink. Denk je, dat ik, als ik zoo rijk was, geen middel zou weten machtig te worden om mijn vrouws boosheid te beteugelen? Waartoe dient 't geld als 't je niet eens waarborgt tegen den nooddwang om in je eigen huis voor den oppasser van je vrouw te spelen? Ik zeg u, dat ik uw patroon verachtelijker vind dan baas Rol, van wiens slavernij ik door de verhalen van Frans ook zoo dikwijls gehoord heb! De slavernij van Rol is ten minste nog vermakelijk. Die van Melder is mij te ordinair om er een studie van te maken. Zij vloeit onmiddellijk voort uit die andere dienstbaarheid van het geld. Men verkoopt zijn ziel aan den mammon en nu gaat niet alleen degeen die haar kocht maar iedereen die er lust in heeft met haar op den loop. De rijke parvenu wordt de speelbal van allen. Zijn malle hoogmoed sluit hem nog ten overvloede de oogen als hij daghelder zou moeten zien, dat hij door hen die hem omringen, wordt uitgelachen en bedrogen. Van alle gekken

{==291==} {>>pagina-aanduiding<<}

is uw patroon de laatste die genezen kan worden en 't is waarlijk een geluk dat hij onder de plak van zijn vrouw zit.’
Jansen schudde bedenkelijk het hoofd. ‘Gij slaat weer schromelijk door,’ zeide hij, ‘en ik ben hier gekomen om ernstig met u te spreken over onzen kleinen vrind.’
‘O, omtrent Frans behoeft ge geen de minste zorg te hebben. Ik verzeker u dat hij in goede handen is. Meester Havelhorst is juist de man voor een jongen van zijn karakter. Hij weet zijn vertrouwen te winnen. De jongen leert met lust en maakt uitstekende vorderingen. Wat er aan ontbreekt, tracht ik zelf zoo goed mogelijk bijtebrengen door met de jongens te praten, en ik verzeker u dat ik daarbij dikwijls verbaasd sta over de scherpzinnigheid en 't gezond verstand van den knaap. Wat ik u dadelijk gezegd heb, herhaal ik met klimmende overtuiging: de jongen zal zijn weg door de wereld wel vinden. Hij heeft geen erfoom noodig en zal met uw verwenschte firma's niet half zoover komen, als met zijn eigen hoofd en handen. Dit is geen timmerhout waarvan men erfgenamen maakt, jongens van dit soort moet je niet op een kantoorkruk plakken, maar de wijde wereld insturen... Ik zou dit niet van elken jongen durven zeggen, maar van Frans en Frits maak ik zonder een roode cent kapitaal de mooiste firma, die gij u kunt voorstellen. De firma Verstand en Energie, mijn vriend! is wezenlijk een mooie!’
Nu West weer in de oude quaestie verviel en zijn stokpaardje van de firma's bestijgen wilde, voelde Jansen den wrevel tegen zijn vrind, waarmee hij naar diens woning gegaan was en die bij 't verrassende tafreel van zoo even aanmerkelijk gezakt was, weder opkomen. De omstandigheid dat de man, die zoo sprak, de hoofdoorzaak was dat zijn edel plan in 't belang van Frans Holster in duigen dreigde te vallen, bracht hem al zijne grieven tegen West voor den geest. ‘Ik wou wel dat ge den

{==292==} {>>pagina-aanduiding<<}

jongen wat minder van die firma gepraat had’ zei hij kortaf. ‘Ofschoon voor u zelven heel vermakelijk en voor mij onschadelijk, daar wij beide de jaren der hersenschimmen voorbij zijn, is 't voor een knaap van dien leeftijd vrij wat beter een lessenaar en gezette werkzaamheid voor de oogen te hebben, dan naar dat mooie vuurwerk te kijken, dat gij dag aan dag voor hem hebt afgestoken.’... West keek zijn bezoeker met ongeveinsde verbazing aan bij dat fraaie beeld... ‘'t Zou voor u misschien minder aantrekkelijk, maar voor de toekomst van het kind zeker beter geweest zijn als gij hadt kunnen goedvinden hem lager bij den grond te houden en in elk geval met die hoogdravende, maar onpractische plannen nog een jaar of wat gewacht. Uw firma Verstand en Energie voert een mooien titel, maar nog nooit heeft iemand van die firma geleefd of is een wissel daarop getrokken behoorlijk gehonoreerd. Ik meende dat gij zelf dat genoegzaam hadt ondervonden, voordat een gunstig toeval u uit de voortdurende verlegenheid redde... Ge weet, dat ik mij daarin bijzonder verheugd heb, maar des te meer moet ik 't afkeuren dat gij door uwe wonderlijke voorstellingen van de maatschappij en het leven, den knaap 't hoofd, vrees ik, vrij wel op hol hebt gebracht.’
Jakob West glimlachte bitter, terwijl hij de hand gemoedelijk op den arm van zijn vriend lei. ‘Zoudt gij meenen’ zei hij ‘dat ik een slechte mentor voor de jeugd ben? Ik heb 't zelf ook wel eens gedacht. De wereld is (gij hebt daarin gelijk) heel anders dan ik haar mij voorstel. Vooral sinds ik onafhankelijk van haar geworden ben, heb ik beurtelings 't gevoel dat ik haar niet genoeg ontzie of haar te hoog stel bij mijne plannen en berekeningen. Evenwel, 't geloof aan energie en verstand zult ge mij niet uit het hoofd praten. Als ik geld of geestkracht te beleggen heb, kunt ge er op rekenen, dat ik 't nooit in een andere firma steken zal. Helaas! dat ik te oud word, om mij veel over de renten te bekommeren. Ik

{==293==} {>>pagina-aanduiding<<}

denk er dikwijls ernstig over om eenvoudig mijn kapitaaltje levenslust en levensmoed maar op te eten tot er geen kruimel meer van over is. Een ander heeft er toch niet aan en gij en uws gelijken blieft er niet eens van gediend. Als ik 't een en ander aan mijne jonge vrienden nalaat, zult gijlieden misschien nog beweren, dat ik ze ongelukkig gemaakt heb.’
Er was onmiskenbaar weemoed in zijn toon, toen West aldus sprak. De man die zoo vroolijk kon glimlachen als men hem voor een rooden republikein en een dollen utopist of ook wel voor een fantast uitmaakte, kon den pijnlijken indruk niet verbergen dien hij ondervond, zijn invloed op het volgende geslacht als iets gevaarlijks, voor 't minst iets hoogstbedenkelijks, werd gebrandmerkt. Tegenover degenen die na hem moesten denken en werken, de erfgenamen zijner beginselen, gevoelde hij geen zweem van schuld. 't Was mogelijk dat hij te weinig ontzag aan den dag legde voor de vooroordeelen van velen zijner tijdgenooten; 't was mogelijk dat hij bij meer omzichtigheid een beter en aangenamer medeburger zou geweest zijn.... van zijne verhouding tot het jonge geslacht was hij zich bewust dat ze eene heilige en gewijde was. -
't Scheen dat Jansen dit voelde of dat de warme toon van zijn vriend hem aangreep. Hij haastte zich, gelijk men 't noemt, water in zijn wijn te doen. ‘Indien gij 't zóó opvat, heb ik niets gezegd’ zei hij; ‘geen oogenblik heb ik er aan gedacht, dat gij eenen verkeerden invloed op Frans zoudt uitoefenen. Ge weet hoe ik zelf uw raad heb ingewonnen toen wij verleden jaar een school voor hem zochten, en ik zal altijd zeer op prijs stellen, dat gij u zooveel moeite voor hem gegeven hebt.’ (Jansen sprak deze leugens uit met dezelfde overtuiging en zekerheid, waarmee wij er dagelijks duizend uitspreken, omdat de omgang met onze medemenschen, zooals iedereeen weet, voor drie kwart op leugens gegrond is.) ‘Gij hebt

{==294==} {>>pagina-aanduiding<<}

mij werkelijk veel dienst gedaan, vooral omdat ik niet ontkennen kan, wat meneer en mevrouw Melder ook ingezien hebben, dat de kinderen bij dien Rol en zijn vrouw geheel misplaatst waren... maar ge moet 't mij niet kwalijk nemen, ge weet, ik heb 't van den beginne af gezegd, de omgang van Frans met dien Frits Eggink is niet goed voor den jongen; dat kweekt bij hem een soort van gemeenzaamheid, van vertrouwelijkheid... hoe zal ik zeggen? een verkeerde voorstelling van de standen der maatschappij, 't onderscheid tusschen rijken en armen, aanzienlijke en minder aanzienlijke lui... ik zeg niet dat dat onderscheid goed is, ik beweer niet, dat 't in allen deele overeenkomt met de beginselen van het Christendom, ten minste zóó als dikwijls dat onderscheid in stand wordt begrepen en opgevat.... maar niemand kan ontkennen, dat 't bestaat, dat men in het oog moet houden dat 't bestaat, dat een jongen die nog zijn carrière moet maken, moet weten dat dit verschil er is, en dat hij dat niet leert door den omgang met een jongen uit een kring als dien van Frits Eggink.’
‘Hei!’ riep West, ‘nu ge namen noemt, verliest ge uw pleidooi en wordt ge veroordeeld met al de kosten. Frits Eggink is niet uit een bepaalden kring, dat is geen kruiersjongen en dat zou geen prins geweest zijn, al was zijn vader bij de gratie Gods koning geweest. Frits Eggink is eenvoudig een jongen, en een jongen met een hart als goud en een hoofd zoo helder als er ooit een kop in de wereld was. Zoo'n jongen is geen gevaarlijke vrind voor Frans; met hem omtegaan is niet zich neerbuigen, zich vernederen, zich encanailleren, 't is een eer, een voorrecht, een zegen hem tot vrind te krijgen, want hij is een jongen uit duizenden..... Jansen! weet je wel dat diezelfde jongen, wiens vader een dief was, de kleinzoon is van den braafsten kerel uit heel Amsterdam en bovendien een zoon des gebeds? Ik geloof dat ik je dat al eens meer gezegd heb.’

{==295==} {>>pagina-aanduiding<<}

Jansen glimlachte. 't Was waar dat West hem dit al dikwijls gezegd had, en 't was even waar, dat de man, die altijd uit de hoogte neerkeek op ieder, die maar iets huldigde, dat een zweem van vooroordeel vertoonde, op dit punt een fanatisme en een zekeren graad van bijgeloof aan den dag legde, waarmee hij zelf den draak zou gestoken hebben, als hij er niet zoo diep in betrokken geweest was. ‘'t Gaat mij wezenlijk aan 't hart,’ zei hij eindelijk, ‘uwe illusies op dat punt te moeten storen. Meneer Melder heeft vast besloten dat Frans en Marietje bij baas Rol vandaan moeten, en mij opgedragen voor den jongen eene geschikte gelegenheid buiten de stad te zoeken.’
Het is bekend dat er in ieder menschenhart een hoekje voor de wreedheid is, dat, zooals een scherpzinnig man gezegd heeft, er zelfs in 't leed van onzen besten vriend iets is, dat ons niet mishaagt. Indien Jansen een proef en bewijs daarvan wilde geven, moeten we erkennen, dat hij op dit oogenblik zeer gelukkig was in dat opzicht. De mededeeling zoo even gedaan was voor Jakob West wat men gewoon is een bittere pil te noemen. Ze was niet verguld of verzilverd en hij was niet gewaarschuwd dat ze zoo bitter zou zijn. De herhaalde verzekering van Jansen dat 'tgeen hij te zeggen had, zeer ernstig was, had door zijne bekendheid met de zwaartillendheid van zijn vrind, voor West weinig waarde gehad. De tijding dat Frans hem zou verlaten, dat 't kind waaraan hij zich reeds zoo innig had gehecht, van hem zou worden afgerukt, was voor onzen literator verplettender dan iemand vooruit had kunnen berekenen. In verband met 'tgeen voorafgegaan was, kon hij daarin bovendien niets anders zien dan een rechtstreekschen aanval op hem. Dat Jansen voor een groot deel daaraan medeplichtig was, leed geen twijfel. De omstandigheid, dat deze indertijd zelf vrijwillig tot hem gekomen was en zijn hulp en raad had ingeroepen, maakte de teleurstelling nog grooter.

{==296==} {>>pagina-aanduiding<<}

‘Ik bewonder uw doorzicht en dat van uw patroon’ zei hij eindelijk, toen hij zichzelven meester geworden was, met al de bitterheid, die hij op dat oogenblik kon verzamelen. ‘Ik sta verbaasd over zooveel zorg voor het zedelijk welzijn en de verstandelijke ontwikkeling van mijn armen Frans. Wees verzekerd dat de ouders van 't kind u en uw edelen patroon uit den hemel zegenen voor zooveel trouw en nauwkeurig toezicht. Ik kan niet anders doen dan mij, in 't belang van mijn vrindje, in die liefde en genegenheid verblijden.’
‘Ge vat de zaak geheel verkeerd op’ zei Jansen, die zich, ofschoon hij niet geheel onschuldig was, toch gegriefd voelde door den toon, waarop zijn deel aan deze beschikking werd uitgelegd als verfijnd overleg ten koste van vriendschap en ordentelijkheid. ‘Ik heb aan dit besluit van meneer Melder geen deel. 't Heeft mij zelfs zeer pijnlijk aangedaan, omdat ik er een bewijs van wantrouwen jegens mij in zag.’
‘Indien dat waar is,’ was 't antwoord niet al de overhaasting van een goedhartig en onergdenkend gemoed, ‘indien dat waar is, dan moet ge mij vergeven dat ik uw naam tegelijk met dien van uw huichelenden, Farizeeschen patroon heb genoemd. Maar bedenk hoe pijnlijk dit besluit mij moet aandoen. Ik verzeker u, dat ik den jongen heb liefgekregen alsof hij mijn eigen kind was, en dat ik herleefde zoo dikwijls de beide knapen hier of op mijn vorig zolderkamertje bij mij kwamen en ik met hen spreken mocht over alles en allerlei, alsof er niets dan engelen op de wereld rondwandelen en de aarde een paradijs is. Ik wil u niet zeer doen, maar ik mag 't niet zwijgen, dat 't vertrek van Frans mij de helft van mijn levensgenot zal kosten,... ik weet wel dat is voor een vent als uw patroon van geen beduidenis, maar 't is toch zoo en het is ellendig dat 't zoo is, omdat wij er niets aan kunnen veranderen, zoolang er menschen zijn, wier hart een geldbeurs en wier geheele bestaan egoïsme is....

{==297==} {>>pagina-aanduiding<<}

Wat dunkt u, indien ik uw patroon 't voorstel deed om de zorg voor zijn neefje van hem overtenemen? Ik heb tegenwoordig geld genoeg om het kind een ordentelijke opvoeding te geven.... Wat zou hij wel zeggen, indien ik hem op eens en voor altijd van alle zorg op dat punt ontsloeg?’
‘Meneer Melder zou dat aanbod van de hand wijzen,’ antwoordde Jansen. ‘Hij is de eenige broer van Holsters vrouw geweest en gij begrijpt wat de wereld daarvan zou zeggen.’
‘Ge hebt gelijk. De wereld is veel beter over ons te vreden als wij aan de een of andere verplichting op de meest schandelijke wijs voldoen, dan wanneer wij haar geheel verzuimen, zelfs als we haar overdragen aan menschen, die haar beter en getrouwer zullen vervullen dan wij zelve ooit zouden gedaan hebben. Weet ge al wanneer Frans van hier weggaat en is 't al bepaald waarheen?’
Jansen antwoordde dat dit alles nog zeer onzeker was, dat hij zich voorstelde zoo spoedig mogelijk informaties te nemen, en dat hij West de verzekering kon geven dat hij met dankbaarheid elke aanwijzing, die deze hem deed, zou ter harte nemen. Dit zou 't beste bewijs zijn, dat de opvatting zijner bedoeling, door West straks uitgesproken, ten eenenmale onjuist en valsch was.
't Behoeft geen herinnering dat Jansen nu ook weer met de edelste bedoelingen huichelde en onwaarheid sprak. Zonder dat hij er zich ten volle van bewust was, stond 't bij hem vast, dat hij nu eens uit zijn eigen oogen zou kijken en was de kans als van tien tegen een, dat hij datgeen, wat West hem aanraadde, juist niet zou kiezen. Evenwel was zijn eerbied en opzien tegen zijn vriend te groot, dan dat hij niet uit welwillendheid een huichelaar zou geworden zijn.
Toen Jansen, na nog over een en ander gepraat te hebben West verlaten had, verzonk deze in een diepe mijmering. In verband met 't gesprokene kon die noch

{==298==} {>>pagina-aanduiding<<}

opwekkend noch verkwikkelijk zijn. Meer dan ooit voelde hij zich eenzaam en verlaten, een soort van balling op de aarde, die hij zoo vaak in hare schoonste momenten met wellust bespied had; een vreemdeling onder de, menschen, aan wie hij zich als hun broeder zoo innig verbonden gevoelde. ‘God beware u, mijn koninklijke knaap!’ fluisterde hij eindelijk.’ Uw hart is edel en uw hoofd is helder..... en toch zijn er zoo velen met een rein hart en flink hoofd verloren gegaan, neergevallen bij den weg door gemis aan liefde en vriendschap.’
Een oogenblik kwam de gedachte bij hem op om den knaap te volgen. Hij was onafhankelijk en kon leven waar hij wilde,.... maar hij begreep, dat Melder die Frans zeer bepaald aan den invloed van West wilde onttrekken, in dat geval andere maatregelen zou nemen. 't Best was daarom te berusten en te zorgen dat de verandering voor Frans niet al te nadeelig mocht zijn. Met al de energie die hem eigen was, maakte Jakob West zijn plan te dien aanzien. Toen hij dat gedaan had, was hij veel kalmer en zelfs in zekere mate verzoend met 'tgeen besloten was. Literarische naturen van zijn soort en kaliber trekken hun voedsel zelfs uit een terrein, dat nog maar pas verkaveld is. Er zijn er die hun heele leven niets anders hebben genoten. Ook hiervan geldt dat de vertroostingen, die de hemel ons arme stervelingen bereid heeft, legio zijn.



{==299==} {>>pagina-aanduiding<<}

Negentiende hoofdstuk.

Oude en nieuwe kennissen.

‘Ik zeg je dat mijn zuster een canaille is. Ik zou, als ik je vroeger gekend had mij als eerlijk man verplicht gerekend hebben je te waarschuwen. Toen de tijding kwam, dat ze weer een nieuwen man had aangeslagen, zei mijn vrouw, dat 't jammer was voor de kinderen, maar ik heb er hartelijk om gelachen. Mijn jongen zal wel zonder haar duiten door de wereld komen. Ik heb Goddank genoeg verdiend om hem nog een paar dubbeltjes meetegeven, en de meisjes... nu ja, die zullen wel op haar tijd trouwen. Als 't hier niet gauw lukt, neem ik ze maar weer mee naar Indiö. Ondertusschen, vrind, zit je er maar leelijk mee geschoren. Waarachtig ik wou dat ik je had kunnen waarschuwen, want ofschoon zoo'n huwelijk als jij gesloten heb, eigenlijk (neem me niet kwalijk), een vervloekt gemeene zaak is, geloof ik dat jij toch veel te goede kerel bent voor dat schepsel.... Ze deugde al niet toen we nog kinderen waren. Ze liep in ons oudershuis al met haar mooie woordjes en vriendelijk gezichtje rond en babbelde net zoo lang tot alles in de war was, mijn vader een leven als een hond had, de een den anderen van den morgen tot den avond plaagde en treiterde, en mijn vader mij eindelijk, omdat ik niet zwijgen kon wat ik zag en ik den duivel gaf van nie anders voortedoen dan ik was,

{==300==} {>>pagina-aanduiding<<}

op een mooien dag bij mijn kraag pakte en op een schip naar de Oost stuurde. Ik ben goddank goed terecht gekomen, maar dat ze gemaakt heeft dat er nooit een brief van me beantwoord is en dat mijn vader de eeuwigheid is ingegaan met de overtuiging, dat ik een groote schobbejak was, dat vergeef ik haar nooit.... Waarachtig 't spijt me dat jij er ingeloopen bent. Op gevaar af, dat je mij zoudt verdacht hebben haar geld voor mijn kinderen te willen redden, zou ik je gewaarschuwd hebben. Ze heeft haar eersten man net zoo lang getaquineerd tot hij de tering kreeg en doodging, nadat ze hem had gedwongen zijn geheele vermogen aan haar te maken. De tweede is op een mooien dag weggeloopen en heeft zich, geloof ik, in Londen of Parijs voor den kop geschoten, toen hij zoo arm als de mieren was, omdat ze hem geen halve cent wou sturen.... Als je eens in Parijs komt, moet je maar informeeren in de buurt van de Pont-neuf. Ik meen wel eens gehoord te hebben, dat de stumpert ergens bij 't monument van Hendrik IV of daaromtrent gevonden is. Ze heeft nog niet eens zijn laatste rekening in 't hotel willen betalen. De vent zou van de armen begraven zijn, als zijn eigen povere familie de kosten niet bij mekaar gescharreld had. 't Is mijn eigen zuster, maar ik zeg je, 't is een canaille’
De man die dit welwillende getuigenis aangaande zijn eigen zuster aflegde, was iemand in de kracht van 't leven. Zijn bruine tint verried, dat hij in warmer gewesten gewoond had, terwijl de weinige haren die den hoogen schedel nog bedekten en de diepe voegen en plooien van zijn voorhoofd getuigden, dat hij zijn tijd aldaar in zwaren en aanhoudenden arbeid had doorgebracht. De persoon die tegenover hem zat was onze oude kennis Sam Beever. Sinds een halfjaar met ‘zijn weeuwtje’ getrouwd, had de profetie van Jakob West hare bittere vruchten gedragen. Evenals, blijkens 't zoo even gehoorde, 't lot zijner voorgangers was geweest, had de

{==301==} {>>pagina-aanduiding<<}

oude coquette ook nu haar masker afgeworpen, en was 't onzen vriend maar al te spoedig gebleken, dat hij ondanks al haar geld zijn vrouw nog te duur had.
De heeren hadden elkaai leeren kennen in 't Poolsche koffiehuis, - waar wij ze ook nu aantreffen. Hier kwam Sam elken morgen zijn leed verdrinken in portwijn en zich zelven een kleine vertroosting bereiden in de omstandigheid, dat hij door velen zijner arme kennissen voor iemand werd aangezien, die een lot uit de loterij getrokken had. ‘Hij is maar goed af,’ zei menigeen die niet wist, hoe hij zelf 's middags aan een beefsteak zou komen. ‘Hij is nu een banjerheer met de duiten van zijn rijke vrouw.’.... Och, ze wisten niet hoe somber 't leven van dezen banjerheer was, hoe hij met jaloerschheid vaak eenen armen vrind en lotgenoot uit de dagen zijner armoede en zorg nastaarde, als deze de Kalverstraat op en neer drentelde en naar de platen van Buffa stond te kijken, zonder de pijnlijke gedachte dat hij klokke vijf gewacht werd in de armen van eene vrouw, die al hare bekoorlijkheden in de bruidskoets had laten liggen.
In 't Poolsche koffiehuis kwam ook sinds eenige weken regelmatig elken middag de man, die op dezen morgen tegenover Sam Beever zat. Onder de omstandigheden, die wij zoo even leerden kennen naar Indië vertrokken, had hij daar binnen eenige jaren een vrij aanzienlijk fortuin gemaakt. Nu in 't vaderland teruggekeerd, voelde hij zich nog een vreemdeling en wenschte hij menschen te zien, in de hoop van hier en daar een ouden bekende terug te vinden. Ieder Amsterdammer en ieder vreemdeling, die de hoofdstad periodiek bezoekt, weet, dat zijne keus van 't Poolsche koffiehuis daarvoor uitmuntend was. Niet gewoon lang te zwijgen had de man uit Oost-Indië al zeer spoedig den anderen trouwen bezoeker aangeklampt en ondanks diens weinige opgeruimdheid aan 't praten gekregen. Toen hij zijn naam hoorde, was hij opgesprongen, en in een schaterend gelach uitgebarsten. ‘Lieve

{==302==} {>>pagina-aanduiding<<}

God!’ had hij uitgeroepen, ‘dan zijt gij mijn zwager, de gelukkige man van mijne beminnelijke zuster, die ik nooit meer gezien heb, nadat ik naar Indië ging en nooit meer verlang te zien; dan zijt gij 't, die zich opnieuw in haar strikken hebt laten vangen. Op mijn woord, meneer! ik dacht, eerlijk gezegd, dat je er veel onnoozeler zoudt uitzien dan 't geval is.’....
Sam Beever had op die ruwe bekendmaking van hun zwagerschap veel lust gehad, den anderen bij den kraag te pakken en werkelijk een oogenblik de beweging gemaakt, die bij ieder ander dan zijn nieuwen bekende voor een bewijs van die gezindheid zou gegolden hebben, maar de gulle en vroolijke lach, waarmee deze voortgegaan was zijn verrukking over deze kennismaking aan den dag te leggen, had hem ontwapend.
‘Waarachtig, meneer! dat is de grappigste en vermakelijkste ontmoeting, die ik in mijn leven gehad heb,’ had zijn nieuwe zwager uitgeroepen, ‘en ik verzeker u, ik heb nog al wat avonturen bijgewoond. Op mijn woord! 't is om er een roman over te schrijven. Ik zet 't iedereen om het zich verrassender en amusanter voortestellen. Kijk eens! Ik kom na vijfentwintig jaar door de zon gebraden en door de kwade Moesson afgespoeld te zijn, in Holland terug. Ik vind alles dood, zooals ik van tijd tot tijd gehoord had en den heelen boel, behalve de Jodenbuurt, 't onderste boven gekeerd. Ik heb nog maar een zuster, maar dat canaille wil ik niet gaan zien, en ik verbied zelfs mijn vrouw en kinderen haar naam te noemen. Gelukkig heeft ze een anderen naam dan ik, na al een paar maal van naam verwisseld te hebben; geen mensch denkt er dus aan, dat ik een broer van haar ben. In de gegeven omstandigheden geeft mij dat wezenlijk rust, en ik zeg tegen al mijn vrinden, die me vóórzijngegaan naar Holland, en die me vragen hoe ik 't gevonden heb, met een gerust hart: alles dood. Alleen zeg ik tegen mijn vrouw: ik zou dien snoeshaan van een man, die zich voor de

{==303==} {>>pagina-aanduiding<<}

derde maa) aan dat prachtexemplaar van een vrouw gewaagd heeft, wel eens willen zien...... en kijk! nu vind ik hier in 't Poolsche koffiehuis juist den man, dien ik zoek, mijn eigen splinternieuwen zwager; onder een glas port en pratend over koetjes en kalfjes, over de suiker en de suikercontracten, de cultuurpercenten en den vrijen arbeid ontdek ik hem op eens, net zooals Columbus indertijd Amerika ontdekt heeft. Sakkerloot, meneer! weet je wel dat dit geval allerinteressantst is.... Je hoeft me overigens niemendal te vertellen. Hoewel je er waarachtig na een halfjaar galeistraf.... neen! meneer! je moet me niet in de reden vallen. Ik weet wie mijn zuster is, en ik ken uit de derde hand de historie van uw beide voorgangers van haver tot gort.... hoewel je er, zeg ik, beter uitziet, dan ik verwachtte, begrijp ik heel goed, dat je je plezier wel op kunt. Kies de wijste partij en neem tegenover mij geen toon aan, alsof je een gelukkig man waart. We zijn zwagers, we bestaan mekaar in den bloede, ik ben als 't er op aankomt durf ik zeggen, geen kwade kerel en ik heb niks tegen je, omdat je mijn zuster getrouwd hebt. Integendeel, zooals ik zei, heb je me wezenlijk een dienst bewezen. Als ze weeuw gebleven was, zou zich haar liefdevolle hart misschien op mij en mijn gezin geworpen hebben.... Laat ons ieder nog een glas port nemen en mekaars kennismaking drinken’....
Sam Beever, die zooals we weten, als hij met iemand zonder streken in gezelschap was, diens invloed gevoelde, en door Jakob West gewend was aan 't overwicht van een rondborstig en open karakter, was ook nu voor de verleiding bezweken, en had half brommend met zijn zwager aangestooten. Daarop waren de beide mannen gaandeweg vertrouwelijk geworden, en had Sam eindelijk zijn geheele hart uitgestort.
Op dat moment heb ik u met de heeren in kennis gebracht. ‘Ik zou wel zeggen, maak er een eind aan en toon dat je de baas bent,’ vervolgde onze Indischman,

{==304==} {>>pagina-aanduiding<<}

‘maar ik weet er genoeg van, om vooruit te zien, hoe dat zou afloopen. Een zoo genoemd kwaad wijf kleintekrijgen is niemendal. Als 't er op aankomt, zet de man zich op zijn paard en rent tegen de oproerige bewegingin. Zoodra zoo'n vrouw de meerderheid van den man gevoelt, zal zij eieren voor haar geld kiezen en zich onderwerpen. Ik heb daarvan zeer frappante voorbeelden gezien, zelfs van mannen, die zich jaren lang de nukken van hun vrouw hadden laten welgevallen maar op eens de teugels weer grepen, en basta zeiden. Ik verzeker u, dan was 't ook in eens uit.... Maar mijn zuster (ik weet er alles van, mijn waarde!) mijn zuster is van 't soort, dat een man van zes voet wanhopig maakt, en een Napoleon onder de pantoffel zou krijgen. Ah! ik weet op een haar wat ze doen zal, als jij eenige mine maakt om jou gezag te laten gelden.... Zij zal onmiddellijk de wapenen neerleggen en je huldigen als haar heer en gebieder. Zij zal zeggen: Ik weet dat gij als man recht hebt, alles naar uw zin te doen. Wij arme vrouwen, zijn er aan gewend ons met handen en voeten te laten binden. Op den dag waarop wij “ja” antwoorden en u trouw beloven, geven we alles over. Ik ten minste heb dat in den geest gedaan. Ik heb tot mij zelve gezegd: Van nu af aan zijt gij afhankelijk van dezen man. Zoo is de zaak, maar ik betwijfel of 't van uwe zijde edel is, daarvan misbruik te maken. Nog altijd ben ik voor de wet de eigenaresse van mijn goed, van al wat ik mee ten huwelijk bracht, maar 't behoeft u maar één woord te kosten om daarin verandering te brengen, als gij dat met uwe beginselen van eerlijkheid en betamelijkheid overeen kunt brengen. Gij weet, dat ge met mij kunt doen wat ge wilt. Ik heb u mijne hand gegeven, omdat ik u liefhad en begreep dat geen lage zelfzucht u dreef, dat de menschen die zeggen, dat ge een begeerig oog op mijn geld hadt, u lasteren. Welnu, ga uw gang, geef die lasteraars gelijk. 't Behoeft u maar één woord te kosten en ge

{==305==} {>>pagina-aanduiding<<}

kunt over alles beschikken.’.... Denk je, dat ze niet weet dat er termen zijn, waardoor dit niet eens zoo gemakkelijk zou gaan? Begrijp je niet, dat zij, als 't er op aankwam duizend uitvluchten zou weten te vinden, om haar woord terugtetrekken? Maar ze heeft een ordentelijk man (dat weet ze wel,) veel meer vast door op zijn eergevoel te werken, en speelt dus liever haar rol van onnoozelheid en onschuld. Is 't niet waar, dat zij een meesteres in 't huichelen is?’
Sam Beever knikte weemoedig en zette een zóó droevig gezicht, dat zijn zwager niet behoefde te twijfelen, of Sam had 't reeds bij ondervinding.
‘O, ik herinner mij nog maar al te goed, hoe ze dat thuis deed, toen we kinderen waren. Zij was altijd de verongelijkte partij. Al haar speelgoed lag voor mijne voeten, als ik haar een stuk van 't mijne geweigerd had. Als onze moeder mij liefkoosde, zette zij een gezicht alsof zij nooit geliefkoosd werd en zei, dat ik de beste en liefste jongen van de wereld was, die wel verdiende dat iedereen zoo veel van mij hield. Meneer! dat was om des duivels te worden. Als ze dat zei, met haar schijnheilig gezicht en haar flauwe, slaperige oogen, dan sprong ik van mijn moeders schoot, dan brandde de heiligste kus mij als vuur op de wangen, dan voelde ik al de wroegingen der hel, omdat ik mijn moeder wel eens verdriet gedaan had en als wij, mijn zuster en ik, samen aan 't spelen waren, wel eens iets gedaan of gezegd had wat moeder niet weten mocht en dat zij, de duivelin, mij nu voor de voeten gooide. Ik hoorde die bedoeling sissen door die honingzoete woordjes, en ik zag 't venijn van jaloerschheid en kwaadaardigheid onder die half gesloten oogleden heenschieten.... Verduiveld! dat schepsel had een manier, dat ik de kamer moest uitloopen, of ik had haar aangevlogen..... Je behoeft 't mij niet te bevestigen. Ik begrijp heel goed, dat 't er niet op verbeterd zal zijn. Ik verzeker je, dat ik medelijden met je heb, als

{==306==} {>>pagina-aanduiding<<}

ik me die dagen nog eens weêr voor den geest roep.... Geloof me, ik ben geen slechter kerel dan duizend anderen. Ui behoef je niet te zeggen, dat er al heel wat moet gebeurd zijn, om na vijfentwintig jaar nog even sterken afkeer van iemand te hebben, als vroeger. We worden ook bovendien een dagje ouder, en ik heb geen plan om, als ik hem kan uitvegen, een post voor haat en nijd op mijn boek te laten staan; ik heb te veel van de wereld gezien om niet te weten hoe gauw 't met een mensch gedaan kan wezen, dat leer je onder een hemel van tachtig, negentig graden warmte met permanente cholera en leverziekte maar al te goed... maar de gedachte, dat ik van middag met jou mee zou gaan, en dat schijnheilige gezicht den heelen tijd weer voor mij hebben en haar tegen u net zoo zou hooren praten als indertijd tegen mij, alsof ze een engel in eenvoud en onschuld was en bij alles niet veel berekender dan de gemeenste woekeraar..... 't is alleen bij de voorstelling om kippevel te krijgen, of mij 't bloed te voelen koken.’
Sam's gezicht betrok nog meer. Hij moest bekennen dat de schets maar al te nauwkeurig was, en ook hij rilde bij de gedachte aan 't tête-à-tête dat hem wachtte. Een oogenblik rees de wensch bij hem op, dat zijn nieuwe bekende zijn afkeer mocht overwinnen, dat die levendige en vurige man met hem mocht meegaan, en dat hijzelf, die nu reeds sinds een halfjaar de marteling had moeten dulden, ook eens getuige mocht wezen van een strijd, waarin zijne huisvrouw zou krimpen aan de voeten van den overwinnaar,... maar hij verwierp die gedachte. Hij wist dat zijne vrouw nooit machtiger was dan na zulk een nederlaag, en 't stond hem in een oogenblik helder voor den geest, dat die twee elkaâr nooit moesten ontmoeten.
‘Gij begrijpt wel, dat ik u niet in mijn huis ontvangen kan,’ zei hij ‘al zou ik wenschen, dat er een middel bestond om u beiden te verzoenen.’
‘Kom bij mij,’ zei de gulle Oostindischman, ‘ons huis

{==307==} {>>pagina-aanduiding<<}

staat ochtend en avond voor onze vrinden open. Wij leven nog geheel als in de Oost, gastvrij en gul. Die komt is welkom. Ha, ha, 't zal mijn goede vrouw doen schudden van pleizier als ze u ziet. Ze heeft geen de minste voorstelling van een Europeeschen man, die zich op zijn kop laat zitten en nog minder, geloof ik, van een vrouw, die dat wil en durft doen. Je moet weten mijn vrouw is zoo wat halfenhalf, er loopt wat Hollandsen en wat Inlandsen bloed, wat rood en zwart weet je, bij haar door mekaâr, maar onze Hollandsen dames mogen een lesje bij haar nemen, hoe ze haar mannen 't leven pleizierig moeten maken. Ik herhaal ze zal je aankijken als een vreemd beest en veel pleizier in je hebben.’
't Laat zich betwijfelen of deze voorstelling van de receptie door zijne onbekende, zwart-roode schoonzuster wel bijzonder in den smaak van Sam viel. Toch kon hij niet nalaten zijn zwager te beloven, dat hij spoedig eens zou aankomen, en te erkennen, dat 't wezenlijk een geluk was, dat hij hem gevonden had.
Sam voelde zich in de laatste maanden zoo ongelukkig en verlaten, dat hij iedereen zou hebben aangeklampt, met wien hij maar een hartelijk woord kon wisselen. Hij was een van die naturen, die tegenover de geestkracht van anderen tot de bewustheid komen, dat zij zelve toch ook nog wel iets waard zijn. Sinds zijn onverstandig huwelijk was hij al zijne vroegere vrinden en daardoor ook alle zelfvertrouwen kwijtgeraakt. Jakob West had hij door dat huwelijk zelf verloren. De hooge toon, dien hij in den aanvang had aangeslagen, had de rest weggejaagd. Geen wonder dat hij in zijne ellende een koelen beker aan zijne lippen voelde zetten, nu de eenige man, met wien hij onbewimpeld kon spreken, die er alles, ja meer van wist dan hij zelf, zijn eigen zwager, hem de hand toestak. De dagen zijner vrijheid zouden geheel en al uit zijne herinnering hebben moeten gewischt zijn, als deze slaaf in een zoo

{==308==} {>>pagina-aanduiding<<}

natuurlijk bondgenootschap de partij van zijne neiging verloochend had, als hij verkozen had zijne ketenen te dragen met al den last van gepasten hoogmoed en gevoel van eigenwaarde er bij. Daarvoor zou hij bovendien een man in den hoogsten zin des woords hebben moeten wezen en dat was Sam Beever niet.
‘Ik zal mij getroosten door uwe vrouw bespot te worden’ zei hij onderworpen, ‘Als ik een domme streek gedaan heb, en dat heb ik, moet ik de gevolgen dragen.’
‘O, wat die domme streek betreft, daarin staat geniet alleen. 't Verwondert mij dat gijlieden, die hier in Holland bij moeders pappot blijft zitten, niet nog meer van die domme streken doet. Wat moet iemand anders doen, die geen geld heeft en hier toch niet altijd de oude knecht wil blijven. Hij moet stelen, meneer! of hij moet een rijke vrouw trouwen. Nou, stelen daarvoor waart ge te braaf en te eerlijk, wil ik veronderstellen. Wat bleef u dus anders over dan mijne zuster te nemen, toen gij zaagt dat ze u hebben wou?... 't Spreekt van zelf dat 't een vervloekt gemeene streek was, (dat heb ik u al gezegd en ik ben niet gewoon er doekjes omtewinden), maar dat neemt niet weg, dat ik 't me wel begrijpen kan. Waarom blijf jelui ook allemaal bij 't hok? Ga de wijde wereld in. Doe als ik en anderen. Ik weet wel, dat men hier in Holland denkt, dat de Oost alleen goed genoeg is voor iemand, die hier niet deugen wil, maar dat zal men wel spoedig anders inzien. 't Is in Indië al net als hier: wie niet werken wil krijgt ook niets, maar wie werken wil (en ik verzeker je dat je hard moet werken!) wie werken wil, krijgt dan ook nog eens wat. Sakkerloot, meneer! ik heb er oor moeten sjouwen, vrij wat erger dan jou kantooren bureau-heertjes die bij een warme kachel op hun gemak aan een lessenaar zitten, maar ik heb dan nu ook 't pleizier van op mijn vijfenveertigste jaar te kunnen zeggen, dat ik bezorgd ben, en, als ik lust heb, de rest van mijn leven op mijn rug kan liggen... Maar daarover spraken we eigenlijk niet, We hadden 't over jou huwelijk

{==309==} {>>pagina-aanduiding<<}

en we noemden dat, geloof ik, een commuine streek, maar dat is nu ook afgepraat. Kom bij mij; je zult geen zuur gezicht zien. Mijn vrouw en dochters zijn den heelen dag in de weêr met, de hemel weet wat voor dingen, die ze onder handen hebben, en ik heb 't in de eerste weken ook nog volhandig met allerlei nesten - maar als je 'savonds een kop thee komt drinken, dan vindt je me thuis en dan tref je mijn jongen misschien ook, als de wildzang niet op den loop is met zijne kameraden en zijn vaders duiten stukgooit, maar je zult in elk geval een open huis en hart vinden, en we zullen je wel gauw duidelijk maken, dat wij 't jou nooit kwalijk genomen hebben, dat jij je hebt laten vangen door die oude Sibil.’
Sam Beever was al zoo gedemoraliseerd, dat hij deze welwillende verzekeringen slikte zonder een spier te vertrekken en nogmaals zei, dat hij bijzonder ingenomen was met de kennismaking en stellig eens spoedig zou aankomen. De mogelijkheid, dat hij door zijn zwager misschien nog eens in een kring van aanzienlijke en rijke Oosterlingen zou kunnen komen, droeg tot een en ander ook wat bij.
Toen Sam dien middag thuis kwam, vond hij zijn vrouwtje reeds aan tafel.
‘'t Zal het beste wezen, dat ge elken morgen maar zegt, hoe laat gij eten wilt,’ zei ze. ‘Gij kunt u natuurlijk niet naar uwe vrouw regelen. Ik weet heel goed, dat zoo iets de eer van de heeren te na is. Men zit in de sociëteit of misschien wel in een of ander koffiehuis, en blijft daar aan zijn ombertafeltje zitten en vergeet natuurlijk, dat er thuis een vrouw zit te wachten.... Nu, dat is ook billijk en ik wil mij graag onderwerpen, als ge maar zegt hos 't wezen moet en maar bepalen wilt hoe ge 't verlangt.... Ge weet wel dat ik de laatste zal zijn, om in dit of een ander opzicht mijn wil door te drijven. Ge zoudt soms kunnen denken, dat de omstandigheid, dat ik zoolang mijn eigen meester geweest ben, 't wen-
{==310==} {>>pagina-aanduiding<<}
schelijk en billijk maakt, dat men mij wat ontzie en mij wat langer tijd geve dan aan een ander om weer te gewennen aan.... maar ik herhaal, dat is meer dan ik verlang, daarop heb ik geen recht’...
‘Lieve!’ viel Sam ongeduldig in, ‘'t is hoogstens een minuut over vijven, en andere middagen’....
‘O, ik weet wat gij zeggen wilt. Ge hebt volkomen gelijk. We eten nooit zoo vroeg, wilt ge zeggen, en dat zal ook wel zoo zijn. Ik kan dan ook niet vorderen, dat gij er op let als ik juist om u genoegen te geven, mijn huishouden op orde tracht te brengen en mijzelve geweld aandoe, om precies op de klok klaar te zijn. Gij, heeren, kunt niet weten, dat dit met onze tegenwoordige meiden zooveel moeite in heeft en 't van eene vrouw wezenlijk bijna niet te vergen is, dat ze zich met iets anders bemoeit dan met 't huishoudelijke. Ik heb die verzen en novellen, die ge mij voor een week of zes op mijn dringend verzoek gegeven hebt, dan ook nog niet eens kunnen lezen. Ik had er zooveel van gehoord, dat ik er waarlijk nieuwsgierig naar was, maar ik heb daar geen tijd voor. Nu had ik juist gemeend, dat ge van middag na 't eten mij een en ander er uit zoudt willen voorlezen. Gij zult uw eigen werk beter weten te waardeeren dan een ander en ik had daarom te meer gezorgd dat alles op zijn tijd’....
‘Maar lieve! ge weet dat we van avond juist uit moeten en dat ik natuurlijk niet gestemd ben, om, als ik me nog kleeden moet en op mijn tijd klaar zijn, vooraf een uur of twee voortelezen.’
‘Dat is waar, maar ik had juist daarom alles op de klok geregeld.... doch 't doet er niet toe. Ik zie wel dat mijne belangstelling in uw werk n eer onaangenaam dan aangenaam is.’
‘Volstrekt niet. Integendeel, maar als ik na een haastig diner en met een avondpartijtje in 't verschiet u mijne novellen voorlees, dan weetik vooruit dat ze u zullen tegenvallen.’

{==311==} {>>pagina-aanduiding<<}

‘Nu, zooals ge wilt. Als ge beter vindt 't niet te doen, is 't mij ook goed. Ge weet wel, dat ik het alleen uit belangstelling zoo gedaan had, maar 't is geen wonder dat het mij bijna nooit gelukt, 't u naar den zin te maken. Ik ben zoolang weduwe geweest, dat ge mij wat moet toegeven.... Mijn eerste man’....
‘Is aan de tering gestorven,’ wilde onze patient invallen. ‘Ik heb geen plan om denzelfden weg op te gaan, mevrouw! ofschoon uw sentimenteel gezeur mij den dood op 't lijf jaagt’ - maar hij beet zich op de lippen en zweeg.
‘Mijn eerste man was ook een soort van dichter. Hij las mij elken avond in verrukkelijke tête-à-tête's zijne verzen voor. Ofschoon de uwe veel verhevener zijn misschien, kunnen ze niet inniger zijn dan die waren. Ik ben misschien niet onpartijdig genoeg als ik dat zeg, want ze waren meest op mij, maar 't is zoo. De arme man was juist door zijn dichterlijken aanleg wat ziekelijk en teer. Hij is, zooals ge weet, aan de tering gestorven.’
‘Van verdriet’ wilde Sam weêr aanvullen; maar hij zweeg weder en zei: ‘Een groot gedeelte van de mijnen waren ook op u.’ Terwijl hij dat zeide, was hij bleek als een doode, en scheen een zware zucht doortocht te vragen.
‘Toen ik weduwe was, ja!’ was het antwoord. ‘Ik zal u nooit verwijten, dat die verzen mij toen zoo gelukkig gemaakt hebben, want ik weet wat 't zegt gelukkig geweest te zijn. Doch het is afgepraat. Gij leest mij uwe verzen en novellen niet voor. Ik heb er vrede mee. Ze zijn voor ons dames waarschijnlijk toch te hoog en onbegrijpelijk. 't Is misschien ook maar 't best, dat wij ons bij de keuken en de wasch bepalen.’
‘Op dezen toon ging 't gesprek gedurende het diner voort. De beminnelijke vrouw kwam geen oogenblik uit haar rol. Miskenning en onbeduidendheid waren de voorname factoren van hare formule's. Sam Beever, die nog onder den indruk van de mededeeling van zijn pasgevonden zwager was, had nooit zoo diep gevoeld hoe rampzalig

{==312==} {>>pagina-aanduiding<<}

deze vrouw met haar duivelsche berekening hem maakte. Hij kon geen brok door de keel krijgen. Nu eens was 't, of zijn eerste voorganger voor hem stond en zijn drankjes en pillen op en naast zijn bord zette; dan weêr of hij den kogel moest doorslikken, waaraan de tweede gestorven was.
Er was dien eigen middag in de Doelen een pret van aanbelang, toen onze Oostindischman thuis kwam met 't verhaal van zijne ontmoeting in het Poolsche koffiehuis.
De gezichtjes van de vijf dochters waren recht prettige gezichtjes, al waren ze bruin als mahoniehout. Ze glommen evenals de ravenzwarte haren die in een groote wrong boven op 't hoofd gebonden waren. De moeder van dit vijftal, even kort en rond als de kinderen, scheen eer de oudere zuster. Soms, als zij 't uitschaterde van plezier en hare vroolijke kreten begeleidde door met beide armen te zwaaien en in de kleine, dikke handjes te klappen, kon men zelfs meenen, dat zij de jongste van allen was. Een leelijke hond, die tot groot genot van de familie regelmatig begon te brommen, zoodra een nieuwe schaterlach door de kamer klonk, een papagaai, die zoo ongedisciplineerd was als een papagaai maar kan wezen en een baboe, die zoo dikwijls ze binnenkwam en iemand zag lachen hare ivoorwitte tanden liet kijken en instinctmatig meegrinnikte, voltooiden dit levenslustige familietafereel.
Men kon 't deze menschen aanzien, dat ze zich overal en nergens thuis gevoelden, dat 't in hun oog de moeite niet waard was om zich aan iets te hechten, en evenmin om zich over iets ter wereld boos te maken. Zij sloegen hier en ginds hunne tenten neer en hielden de hand aan de pennen, om zoo dadelijk weêr te kunnen opbreken. Zij namen van alles 't hunne, zonder eerag gevoel van verantwoordelijkheid, als reizigers die bloemen plukken bij den weg en zonder bewustheid in hun knoopsgat steken. Ze schertsten en lachten, ofschoon er een bediende in de kamer was, en lachten, zoowel om als met de kelners uit de hotels. Ze vertelden aan ieder die 't hooren wilde,

{==313==} {>>pagina-aanduiding<<}

dat het reizen en trekken hen verveelde en ze keken naar geen woning om, uit vrees dat zij 't te druk zouden hebben als ze haar moesten meubeleeren.
‘Wij trekken maar rond’ zei mevrouw in haar gebroken Hollandsen ‘als de kinderen van Jacob. Is 't niet.... als de kinderen van Jacob, Suze? Die trokken immers ook altijd maar rond.’
‘Mama meent als de Israëliten’.... lachte Suze en mama lachte mee.’ ‘Die trokken door de Roode zee en de woestijn.’
‘Als 't winter wordt en koud wordt, gaan wij in een bovenhuis,’ zei mama een ander maal.’ Wij willen alles op orde maken. Onze koffers zijn niet uitgepakt. Wij moeten onze koffers toch uitpakken.’
‘'t Kan nog best een poosje zoo blijven, mama!’ riepen de meisjes dan. ‘We laten maar nieuwe japonnen maken. De oude, die in de koffers zitten, zijn goed voor 't volgend jaar.’
‘Die meisjes ruïneeren mij,’ meende papa. ‘Ze zijn uit de kleeren gegroeid, als de boel uit de koffers komt.’... Maar 't koor lachte hem uit en sloeg de armen om zijn hals, en zei dat papatje 't beste en royaalste vadertje van de wereld was, terwijl mama zat te schateren van pret en schreeuwde dat papa een monster was, omdat hij de meisjes die oude leelijke japonnen wou aantrekken. Indien er een vroolijke familie te bedenken is, die al lachend en schertsend mooi op den weg was om zich te ruïneeren, dan was 't deze.
‘De meisjes hebben niet veel opvoeding gehad’ zei papa wel eens vertrouwelijk tot den een of anderen goeden vrind. ‘Hoe kon 't ook anders? We hadden in Indië eerst een beste gouvernante, een model van een meid en die er goed den wind onder had, maar ze was te mooi. Op een zekeren dag komt een intieme kennis van mij, een oude versleten kerel met een hoogen post en een boel geld... en weg is de gouvernante. Toen kregen we een

{==314==} {>>pagina-aanduiding<<}

nieuwe, maar ofschoon die van den morgen tot den avond een zuur gezicht trok en net praatte of ze elken man voor een beul aanzag, die haar naar 't schavot zou brengen, duurde 't ook geen drie maanden, of ze was met een weeuwenaar met zestien, kinderen getrouwd. Later hoorde ik, dat ze aan boord al met den tweeden stuurman aan 't vrijen geweest was, maar dat was niet doorgegaan, omdat 't gebleken was dat de stuurman al getrouwd was. Dus hoefde Jt niet meer. Pas nu eens op, zei ik tegen mijn vrouw. Nou zullen we er een nemen, die zoo leelijk is dat geen sterveling ze hebben wil. Na lang zoeken vind ik er ook eene, met een hoogen rug en een neus als de Westertoren. Top, zei ik, dat is er een die me lijkt, en ik sla ze dadelijk aan en we houden haar, niettegenstaande ze niks kende en ik waarachtig geloof, dat zij nog meer van de meisjes geleerd heeft dan de meisjes van haar, maar we houden haar een jaar, en we zeggen al tegen mekaar, dat we alles bij mekaar genomen nog al zoo kwaad niet af zijn. Daar komt me in de buurt een nieuwe controleur, een piepjong mannetje, voor een halfjaar of zoo ongeveer uit Delft gearriveerd, en die komt bij ons aan huis, en als we zoo 'savonds in de galerij zitten, dan zit ie naast de juf en dan praten ze over Holland en vertelt zij hem dat ze zijn tantes heel goed gekend heeft en geeft hem allerlei raadgevingen en terechtwijzingen en leest zijn brieven, die hij van huis krijgt, en we zeggen zoo tegen mekaar en plagen haar van tijd tot tijd, dat ze net zijn moeder is en dat haar groote jongen al aardig letterwijs begint te worden onder haar leiding, en we vragen haar zoo nu en dan, of ze hem zijn haar niet wat netter zou kammen en zijn das wat beter strikken... maar op een mooien avond, dat we weer zoo in de galerij zitten en we weer zitten te lachen tegen mekaâr om de vermaningen die zij uitdeelt, wat denk je dat de knaap me daar vertelt, terwijl onze juf een kleur krijgt als bloed?... dat ie met zijn moeder....

{==315==} {>>pagina-aanduiding<<}

ik bedoel met de juf gaat trouwen en ofschoon wij 't uitproestten van 't lachen en ik vroeg of ze gek waren, of meenden dat wij 't waren.... waarachtig, meneer! wat ik je zeg is de waarheid,.... daar zijn ze me een week of vier later getrouwd en hebben ons plechtig vaarwel gezegd... zoodat we weer zonder gouvernante zaten. Ik verzeker je meneer! zoo leelijk kun je ze niet nemen, dat je ze houdt, en zoo komt 't dat Suze en Co en Cor en Sanne en Mies eerlijk gezegd net zoo dom zijn als 't eerste beste kind van een bewaarschool in Holland.... Niet waar, mijne kleine heksen!’ zoo eindigt papa gewoonlijk als hij, wat nog al eens gebeurt, dit gesprek voor zijn vrouw en kinderen repeteert, ‘jelui bent een troep domme eendjes en je zult altijd domme eendjes blijven, maar daarom ben je toch mijn beste meisjes. Jelui kunt het niet helpen, dat alle gouvernantes trouwen gaan. Doe 't later ook maar, dan heb je niet noodig wat te weten. Geleerde vrouwen kan ik toch ook niet velen. Je moeder weet ook niets meer, dan hoe ze den pot moet bestellen en ze is er toch gekomen.’
Als papa zoo spreekt, slaan Suze en Co en Cor en Sanne en Mies haar bruingele armen allen tegelijk om zijn hals en dreigen hem onder hare liefkozingen te verstikken. ‘Papa heeft geld genoeg om jelui een man te bezorgen’ roept mama, terwijl ze schatert van pleizier, en dat is zoo niet het verstandigste dan toch zeker 't oprechtste woord dat bij deze geheele scène gesproken wordt.
Op den middag, waarop wij kennis maakten met het hoofd van dit blijgeestige gezin, was, zooals ik zei, de opgeruimdheid in top. De gedachte dat papa zijn zwager had leeren kennen, dat deze de man was van die befaamde tante, van wie papa zulke vreeselijke dingen uit zijn jeugd wist te vertellen, en die twee mannen zoo goed als vermoord had, was een onuitputtelijk onderwerp van genot. Suze moest weten, hoe hij er uitzag, Co

{==316==} {>>pagina-aanduiding<<}

wou weten wat hij zoo al verteld had, Cor maakte allerlei voorstellingen van 'tgeen hij in het halfjaar dat achter den rug was, al geleden had, terwijl Sanne proponeerde om hem te lateu uitteekenen, en Mies de baboe wou belasten met de boodschap, dat de familie dolgraag een photographietje van hem zou willen hebben.
Toen papa vertelde, dat ze den nieuw ontdekten oom eerstdaags te zien zouden krijgen, dat deze er zich een feest van maakte de kennismaking voorttezetten, steeg de verrukking ten top, maar toen hij er bijvoegde, dat de man, die overigens een vrij ordentelijke kerel scheen, zich blijkbaar had laten verlokken door 't geld, betrokken al die appelronde blijmoedige gezichtjes en gaf de eene na de andere te kennen, dat ze hem afschuwelijk vonden. Geldzucht en geldgierigheid waren in 't oog van deze eenvoudige natuurkinderen de afschuwelijkste aller zonden. ‘Ik vind hem akelig’ zei Sanne. ‘Ik zou hem kunnen bijten’ zeiden Co en Mies. ‘Hoor eens, meisjes!’ meende papa, ‘jelui kunt over die dingen niet oordeelen. Toen ik door mijn vader bij mijn kraag gepakt werd, zooals ik je, meen ik, wel eens verteld heb, omdat ik je tante, dat een canaille was, niet velen kon, toen had ik ook niks in de wereld.. Ik sta er niet voor in, dat, als ik toen een weeuw of zoo iets was tegengekomen met een ton of zes, en ze had tegen me gezeid’..... Hier lei Suze of Co haar klein dik handje op zijn mond en riep 't geheele koor tegelijk, ‘Neen papa! dat hadt u nooit gedaan, nooit in der eeuwigheid!’
Ondertusschen wist de goedhartige man onder 't eten de gemoederen vrij wel voor zijn nieuwen bekende te stemmen. Hij werkte op 't medelijden van het geheele vrouwelijke personeel en had de satisfactie dat ze begrepen, hoe haar oom, al was 't dan ook door eigen schuld, zeer te beklagen was. Hij zat er voor zijn geheele leven aan vast. Vooral dat denkbeeld van onbeweeglijkheid werkte zenuwachtig op deze dames. Dat iemand ongelukkig was, scheen haar eene rechtvaardige straf voor slechtheid of

{==317==} {>>pagina-aanduiding<<}

onvoorzichtigheid toe, dat hij die straf altijd door, zonder ophouden of gratie, onafgebroken zou moeten dragen, was meer dan deze luchthartige vlindertjes zich konden voorstellen.
Bij mama hield de verontwaardiging over 't gedrag en de beginselen van ‘die leelijke vrouw’ de overhand. ‘Zij is een slechte vrouw’ zei ze met klem. ‘Die man is veel te goed voor haar. Hij moest haar slaan.’...
Daar deze beslissing zoo afdoende was als men verlangen kon, en tevens in volkomen overeenstemming met het karakter zijner vrouw, vond papa 't volstrekt onnoodig, om haar te beduiden, dat zoo'n opvatting van den huwelijksplicht niet strookte met de zeden van ons land en onze wetgeving. Liever liet hij zijne vrouw beloven, wat ze nu bereidwillig deed, dat zij zijn zwager vriendelijk zou ontvangen. Er lag voor onzen ronden Oosterling eene ware vertroosting in het denkbeeld, dat hij als 't ware opzettelijk naar het vaderland gekomen was om zijn zwager in bescherming te nemen tegen de vrouw, die van zijne jeugd af aan hem zelven als een furie vervolgd had en zijn huiselijk geluk vaak verstoord had, als hij dacht aan het sterfbed van zijn vader, waar voor hem zelfs geen zegenbede was geslaakt.
‘Hij moet hier komen eten en drinken en binnenloopen, zoo vaak hij wil. Die man moet een huis hebben, een huis en harten die van hem houden en warm Moppen. Ik kan mij voorstellen hoe hij rillen moet bij zijn eigen haard. Verbeeld je een vrouw als je tante.... zoo'n wezen zonder hart en liefde en dat voor je leven’!...
Zonder hart en liefde, zonder warmte en gloed!... De vriendelijke gezichtjes van Suze en Co en Cor drukten verontwaardiging, verbazing en medelijden uit, terwijl Sanne en Mies elkaâr aankeken, alsof ze iets hoorden dat ze nog nooit, zelfs in hare wonderlijkste droomen, hadden vermoed. Papa behoefde maar een halfuur over dat onderwerp doortepraten (en dat deed hij met zijne gewone

{==318==} {>>pagina-aanduiding<<}

levendigheid en woordenrijkheid) om zijn zwager voor goed in dezen kring tot een voorwerp van de warmste sympathie en 't innigste mededoogen te maken.
't Was wel aantrekkelijk en een bewijs voor de waarheid, dat de mensch van nature niet geneigd is zijnen naasten te haten, te zien hoe deze ongekunstelde familie in hare argeloosheid en aangeboren goedhartigheid een verbond sloot tegen de verfijnde en bestudeerde kwaadaardigheid, die de oefening van jaren in haar voordeel had, en 't was waarlijk verkwikkelijk optemerken, hoe deze bruine, zwartharige bende bezield werd door de beste bedoelingen met een man, die 't in den grond der zaak niet waard was en niet verdiende, zoodra zij in hem een slachtoffer zagen van vrouwelijke list en boosheid.
‘Wat zal Dolf wel zeggen, als hij hoort dat zijn oom ontdekt is?’ schertste mama.
‘Waar is Dolf?’ was de wedervraag. ‘Komt hij van daag niet aan tafel?’
‘Hij is, geloof ik, uit rijden met een paar vrinden’ - antwoordde een van de meisjes.
‘Hij zal 't wel aardig vinden, dat de man die, zooals mama laatst zei, zijn geld gestolen heeft, gevonden is. Hij zou hem doodknijpen als hij hem kreeg, zei hij verleden week nog.’
‘O,’ antwoordde papa, ‘als Dolf gezegd heeft, dat hij hem dood zou knijpen, dan ben ik er niet bang voor. Dan zal hij zijn oom nog op de handen dragen. We kennen dat doodknijpen van onzen wildeman.’



{==319==} {>>pagina-aanduiding<<}

Twintigste hoofdstuk.

Tante Gonne's patronaat.

Toen Jansen na zijn bezoek bij West thuis kwam, vond hij zijn vrouw uit haar humeur. 't Was een drukke dag. De huiskamer moest gedaan worden. Ze had de groote wasch over de vloer. De meid, die altijd erg stoffelachtig was, scheen heden bijzonder onhandig te wezen. De kinderen waren lastig. 't Was of ze 't er op gezet hadden den heelen dag te kibbelen en drukte te maken; en juist nu, bij al die beweging, had Gonne 't in haar hoofd gekregen om er op uittegaan, en ze had ten overvloede Betsy, die anders ook al aardig wat had kunnen bijspringen, meegenomen. 't Was jufvrouw Jansen onbegrijpelijk, waarom ze dat juist nu had gedaan. Gonne had net zoo goed op elken anderen dag kunnen gaan. Ofschoon zij zich Goddank ook zonder haar wel redden kon, en verplichte of gedwongen dienst eer onaangenaam dan aangenaam was, zou zij 't toch aardiger van haar gevonden hebben, als zij zelve begrepen had nu liever thuis te blijven. Men was gelukkig niet om haar hulp verlegen, maar het was toch pleizierig als men wat hartelijkheid bij de menschen vond, vooral bij iemand die ons brood at, en, al wou men er niet graag over spreken en er geen verwijt van maken, toch zulke groote verplichtingen aan haar broer en zuster had.
Jansen, die zijne vrouw in een goed humeur wilde

{==320==} {>>pagina-aanduiding<<}

houden, omdat hij haar 't voorstel van meneer Melder nog smakelijk moest maken, stemde gereedelijk toe dat hare klachten gegrond waren, en vergenoegde zich met te vragen of zij ook wist waar Gonne zoo ontijdig heengetrokken was.
‘Och! ze moest, geloof ik, weêr den een of ander van haar armen opzoeken. Waarom ze dat doet, en wat ze daar uitvoert, weet ik niet, maar ze houdt er, zoo als ge weet, een stuk of vier armen op na, die zij van tijd tot tijd bezoekt. Van morgen kwam er een boodschap van haar vriendin van dat hofje, dat ze ergens in de eene of andere dwarsstraat gewacht werd. Daar lag iemand, die zij wel eens meer bezocht had, op sterven. Gonne begreep dat 't haast had, en heeft den heelen boel in de steek gelaten om er heentegaan. Eerst wou ik niet hebben dat ze Betsy meenam, maar 't kind drong ze zoo op aan, dat ik eindelijk toegaf. Die heeft in den laatsten tijd ook pleizier in die visites in de arrnenbuurten gekregen.’
‘Nu,’ zei Jansen, ‘dat ze daar pleizier in heeft, daar zie ik geen kwaad in. 't Is altijd een bewijs, dat het meisje een goed hart heeft, en als wij ons herinneren hoe ze vroeger was, dan kan ik niet ontkennen dat die verandering mij veel genoegen doet.’
‘Dat zal ik u niet zoo gaaf toestemmen. 't Is wel waar, dat het een christelijke deugd is armen en weezen te bezoeken en te vertroosten, maar dan moet er ook niets anders om verzuimd worden, en moet men 't geld hebben om wezenlijk hulp te kunnen verleenen. Dat huisbezoek is een goed ding voor rijke lui, voor oude ongetrouwde dames, die op haar eigen gelegenheid wonen. Ik zeg maar dat een vrouw, die zelf de handen vol heeft, zich daarmee niet kan inlaten. Jufvrouw Vierling, die zooveel als secretaris van een Dorcas-vereeniging is, is me zeker al wel honderdmaal er over aangeweest, dat ik ook lid zou worden.’ ‘Je bent er net geschikt voor,’ zei ze. ‘Je hebt een groot huishouden, en weet beter dan een van ons wat er noodig is, en hoe

{==321==} {>>pagina-aanduiding<<}

we hier en daarop bezuiniger kunnen.’..., maar ik heb altijd geantwoord: ‘Hoor eens, die dingen zijn goed voor u en de andere dames die den tijd hebben, maar ik mag er mijn eigen boeltje niet voor verwaarloozen. Als ik je helpen kan met oud kindergoed (veel valt er bij mij niet af, maar er is altijd nog wel een oud lapje te vinden), dan kunt ge over mij beschikken, maar er mijzelve mee bemoeien.... dat gaat niet.’
Jansen maakte een beweging, die moest te kennen geven, dat hij er niet alleen ook zoo overdacht, maar die redeneering zelfs bewonderenswaardig vond.
‘Ik begrijp ook eerlijk gezegd niet,’ ging zijn vrouw voort,’ wat Gonne daar moet uitvoeren bij die arme lui. Of we er over praten of niet, als je met leege handen komt, kunt je net zoo goed wegblijven en van 'tgeen Gonne in haar knipje heeft, kan een gewoon gezin geen halfuur leven... Ik heb haar al dikwijls gezeid, hoe ik daarover denk, maar men kan over die soort van dingen niet alles zeggen en als zij meent dat 't toch haar roeping is, wil ik haar er niet van terughouden. Alleen zou ik wel willen, dat ge haar eens onder 't oog bracht, dat ze haar visites niet juist moet gaan maken als 't bij ons druk is, en mij alleen voor den boel laten zitten. Dat is alles behalve hartelijk, al kunnen wij 't Goddank nog wel zonder haar redden.’
Dit was in verband met 'tgeen zij zelve straks had meegedeeld, zoo onredelijk, dat Jansen niet zwijgen kon. ‘Hebt gij niet gezegd,’ vroeg hij, ‘dat er een boodschap gekomen was van iemand die op sterven lag, en dat die Gonne nog eens verlangde te zien? Ze kon 't in dit geval toch moeilijk uitstellen.’
‘Nu ja, dat wil ik ook niet beweren, als je maar toestemt, dat 't toch heel raar is en heel onaangenaam, dat dit juist zoo treft. Die arme menschen schreeuwen dikwijls veel harder dan ze geslagen worden, en als er zoo'n dringende haast bij was, had die vriendin van dat hofje ook wel kun-
{==322==} {>>pagina-aanduiding<<}
nen gaan, zou ik meenen. 't Zal mij hard verwonderen, als ze straks niet thuis komt met het bericht, dat 't haar is meegevallen en dat die patient nog wel dagen leven zal. Maar ik vraag je bovendien, wat kan zij er voor goed doen?....’
Indien jufvrouw Jansen minder vooringenomen was geweest en zich zelve beter rekenschap had gegeven van 't goede dat Gonne jaar en dag in haar eigen kring verrichtte, dan zou ze op die vraag een beter antwoord gegeven hebben dan nu in hare ziel was. Vooral zou 't haar bijzonder veel dienst hebben gedaan, als ze eens even om een hoekje had kunnen kijken van het armelijke vertrek, waar hare zuster en dochter op dat oogenblik bezig waren met de uitoefening van haar patronaat.
Ofschoon 't wellicht vele mijner lezeressen, die aan verhevener en uitgebreider inrichtingen van dien aard gewend zijn, vervelen zal, moet ik hier ter plaatse toch een enkel woordje over Gonne's patronaat zeggen. De verhouding waarin deze patronesse tot de armen stond, was in allen deele afwijkende van die, welke men op platen en in boeken vindt. Op de platen (en dit zijn gewoonlijk zeer mooie platen, die in de huiskamer worden opgehangen of in zware ebbenhouten lijsten hier en daar in de receptievertrekken prijken) op die platen ziet ge eene slanke, gewoonlijk blonde en altijd edele jonkvrouw tegenover een hoop arme en vieze menschen in afzichtelijke lompen gehuld. De dame is meestal zóó mooi, dat jonge en oude heeren, die voor 't tafreel staan, door de aanvallige trekken en elegante vormen, het pak kleeren dat zij onder den arm heeft, of de volle mand die naast haar staat, en zelfs de genoemde armelui, niet opmerken. In de boeken is 't veelal niet anders. Engelachtige meisjes, kleine vleeschgeworden madonna's treden met lichtgekleurde laarjes over bemodderde drempels en worden door de kracht der reinheid, die van haar afstraalt, niet besmet, noch door dien modder, noch door de onkiesche, ontuchtige en ruwe taal, die de een

{==323==} {>>pagina-aanduiding<<}

of andere gemeene kerel uitslaat. Zij dekken zieke menschen vol afzichtelijke wonden met hare zijden foulárds en voiles toe, en gaan huiswaarts met dank en lof in 't hart, dat zij door een warmen haard en een zindelijk bed worden opgewacht.
Tante Gonne had niets van deze patronessen uit de boeken of van de bedoelde platen. Ik mag als waarheidlievend geschiedschrijver zelfs niet verhelen, dat zij er, wat hare kleeding betreft, niet zoo heel veel beter aan toe was, dan enkele van hare cliënten. Zoo zij (en dat is waar), in zindelijkheid, de aanzienlijkste liefdadige dames op zij streefde, kon zij met geen van de minst bedeelden onder hare geestverwanten wedijveren in stoffage en mode. Ronduit gezegd zou dit ook slecht besteed zijn geweest aan dat kromme, verdraaide menschje.
Eigenlijk wist niemand, en tante Gonne 't minst van allen, hoe zij aan de waardigheid van patrones gekomen was, ja, ze zou zelfs vreemd opgekeken hebben, wanneer zij gehoord had, dat haar werkzaamheden in de armenbuurten, haar eenvoudig bezoeken van die stulpen en hare gemoedelijke, maar alles behalve doordachte redeneeringen en vermaningen, door den een of anderen statisticus, als hij haar op 't spoor kwam, onder de rubriek ‘patronaat’ zouden genoteerd worden. Als tante Gonne zich bijzonder inspande, dan kon zij zich van de aanleiding tot haar liefdewerken dit herinneren: Ze was op zekeren dag bij haar vriendin op 't hofje geweest, en had daar een schoonmaakster ontmoet van dezelfde familie, waar haar vriendin vroeger huishoudster geweest was, en die had haar verteld, dat een van hare buurvrouwen een kwaal had, die zóó leelijk was dat niemand 't mensch wilde helpen, en dat 't ook van niemand kon gevergd worden haar te helpen, en dat die buurvrouw nu al drie dagen zonder eenige hulp of toespraak lag, en zóó geducht kermde dat zij, de genoemde schoonmaakster, er 's nachts niet van slapen kon en de kinderen ieder oogenblik wakker werden, iets

{==324==} {>>pagina-aanduiding<<}

wat voor een mensch, ‘die over dag hard voort moest en haar ‘huizen’ niet kon laten wachten, al was ze dood af' heel onaangenaam was.
Gonne herinnerde zich, dat zij toen 's middags naar die arme buurvrouw was toegegaan, en dat die, ofschoon ze in drie dagen geen mensch gezien had, en zelve kermend uit haar bed naar de kast had moeten kruipen, als ze niet van den honger sterven wou, in den beginne boos was geworden, toen ze haar zag binnenkomen en nijdig geroepen had, ‘dat, als toch niemand naar haar omkeek, ze van geen apen gediend wou wezen en maar liever dood wou gaan,’ maar dat dit gaandeweg veranderd was, en de vrouw met de afzichtelijke kwalen zelfs heel vriendelijk was geworden en gezegd had, dat zij een Engel was, en dat ze sinds dien tijd, toen die vrouw door Gods hulp beter geworden was, op haar verzoek nu hier, dan daar was geweest en zoo doende de vriendin van enkele armen geworden was.
Als Gonne dat alles op haar manier vertelde, maakte 't het effect alsof een ambtenaar mededeelde hoe hij carriere gemaakt had; maar ontegenzeggelijk was er iets zeer verkwikkelijks in dien vorm voor een toehoorder, die gewoon was andere dames over 'tzelfde onderwerp te hooren praten. Hier was geen mevrouw A., die gehoord had hoe in 't naburige B. een vereeniging C. was opgericht en zich nu haastte de dames van D. tot P. bij mekaâr te roepen en door christelijke liefde en rechtmatigen naijver gedreven, gezorgd had, dat door deze ook zoo'n vereeniging opgericht werd en zich zelve welwillend om te beginnen met het voorzitterschap had belast. Niet dat dit laatste geschiedverhaal ook niet aantrekkelijk is en 't hart weldadig aandoet..... maar 'tgeen tante Gonne vertelde was een soort van afwisseling, eene verfrissching bij zooveel onmiskenbare eentoonigheid.
In 't kort, tante Gonne's eenige gebrek als patrones was, dat ze zich te weinig in haar waardigheid voelde.

{==325==} {>>pagina-aanduiding<<}

Ze scheen eer de schuldenaresse dan de meerdere der armen te zijn. 't Was of ieder die hare hulp inriep en hare bezoeken gedoogde, haar een dienst bewees. ‘Hoe kan ik 't anders opvatten?’ zou zij gezegd hebben, als iemand haar daarop attent had gemaakt. ‘Wat hebben die armen van mij te wachten of te hopen. Geld heb ik niet. Ik ben meestal armer dan een van allen die ik bezoek, en als ik nu en dan eens een godsdienstig woord spreek, dan kunnen ze dat net zoo goed en beter in een of ander boek of tractaatje vinden. Vooral in den bijbel staan veel beter vertroostingen dan ik meebreng. De mijnen zijn immers gewoonlijk uit den bijbel’..... ‘Maar weet ge, waarom ik zooveel van de armen houd en waarom 'tvoor schepseltjes als ik veel beter is met de armen dan met de rijken om te gaan? Ze zijn tegenover een mensch, die niet geschapen is als de anderen, gewoonlijk veel kiescher, ik zal niet zeggen als je op straat loopt of als je zoo pas bij ze in huis komt vallen (dan zijn ze zelfs ruwer en heb ik menig scheldwoord moeten hooren, dat nog veel erger was dan bij mijn eerste bezoek), maar als ze eenmaal aan iemand gewend zijn, dan is 't of ze niet meer zien dat je gebrekkig bent..... Ik heb vroeger bij een van mijn broers gewoond (als Gonne aan dit verhaal kwam, sprak ze altijd heel zacht en dan trilde haar stem), 't was voordat ik bij mijn broer den boekhouder kwam, en als de vrouw van dien broer moest bevallen, dan werd er maanden te voren door mijn schoonzuster al op gezinspeeld, dat ze doodsbang was een mismaakt kind te zullen krijgen en dat ze mij nooit zou vergeven als dat 't geval was, want dat dit mijn schuld zou zijn, omdat ik altijd om en bij haar geweest was..... Ik heb daaronder doodsangsten uitgestaan. Als de bevalling gebeurde, was ik telkens op 't punt om het huis uit te loopen en in de gracht te springen uit vrees, dat 't kind het een of ander gebrek zou hebben.... Dat is me bij een arme nog nooit overkomen. Honderdmaal heb ik bij kraamvrouwen

{==326==} {>>pagina-aanduiding<<}

gezeten maar nog nooit heb ik dat moeten hooren’.....
‘De armen zijn in die dingen minder bekommerd. Ze zien er niet zoo tegenop een mismaakt kind te hebben,’ zegt de een of andere menschenhater.
‘Wel mogelijk,’ antwoordt in dat geval tante Gonne, ‘maar ik voel mij daardoor aan de armen verbonden en heb een gevoel, alsof ik ze meer verplicht ben dan zij mij.....’
‘Hoe zal daar ooit een goede patrones van komen?’ vraagt mevrouw de presidente van Dorcas. ‘Al zijn wij allen zondaressen en gevoelt ieder onzer dat diep, men moet tegenover de armen toch een zekere autoriteit hebben. Dat patronaat van jufvrouw' Gonne is eene groote bespottelijkheid!’
Ik geloof dat mevrouw de presidente gelijk heeft, maar vrees dat er bij een schepseltje als Gonne, met zoo'n krommen rug en zoo'n ouderwetsche japon, niets aan te doen is. Laat haar maar op haar eigen manier voorthaspelen. Ze kan toch niet veel bederven, lieve mevrouw!

.... ‘En heb je me nu alleen laten roepen, om mij te bedanken?’ vroeg Gonne aan de zieke, eene vrouw van ongeveer vijftig jaar, die, door Betsy ondersteund, een zittende houding poogde te bewaren, omdat zij, als ze lag, zoo erg hoesten moest, en te kennen gegeven had, dat ze nog een heelen boel te zeggen had, vóórdat de dood haar het spreken onmogelijk zou maken. ‘Lieve ziel! als je mij te bedanken hebt, zooals ge zegt, dan ben ik voor u blij dat ik nog tijdig gekomen ben, maar voor mij behoeft dat anders niet. Ik heb niets voor je gedaan, dan dat ik nu en dan eens een uurtje kwam praten. Mij dunkt dat is toch zooveel bijzonders niet.’
De zieke, die haar kleine bezoekster met een paar innig dankbare oogen zat aantekijken, schudde 't hoofd en zei: ‘Meer dan gij denkt, lieve jufvrouw! Ik kan daar beter over oordeelen dan u zelve. Al hadt u nooit een

{==327==} {>>pagina-aanduiding<<}

woord geproken en maar altijd zoo bij mijn bed gezeten, als u daar nu zit, dan zou 't mij nog zooveel goed gedaan hebben, dat ik 't niet met al mijn gebeden zou kunnen betalen, en toch verzeker ik u, dat ik hartelijk voor u gebeden heb. U moet over uw bezoek bij mij zoo heel min niet denken. Als u wist wie en wat ik was, toen u voor 't eerst bij mij kwaamt, en wat ik nu ben en welke verandering er door uw bezoeken bij mij heeft plaats gehad, zou u dat niet zeggen. 't Zal u niet dikwijls gebeuren, dat u in aanraking komt met iemand die dat beoordeelen kan; u moet 't mij daarom ten goede houden, als ik zeg, dat u de verdienste van 'tgeen gij doet veel te laag aanslaat. Ik kan zeggen, dat ik nooit andere dan vriendelijke woorden van u ontvangen heb, en daarom is 't mij nu des te aangenamer, dat ik de waarde van 'tgeen gij doet beter dan iemand kan beoordeelen.’
Daar een korte kuch haar belette voorttegaan, had Gonne gelegenheid om er de opmerking tusschen te voegen, dat zij al vroeger gemeend had, dat de zieke oorspronkelijk tot eenen anderen stand behoord had, dan waarin zij haar had aangetroffen. Een meer beschaafde toon dan zij bij de armen gewend was, had dit vermoeden bij haar doen ontstaan. ‘Ik heb u nooit daarnaar willen vragen,’ zei ze, ‘ik meende dat u dit misschien niet aangenaam was.’
‘Ik ben sinds jaren’ antwoordde de andere, en er was iets bitters in hare stem, terwijl ze zoo sprak, ‘ik ben sinds jaren gewoon mijne vroegere omstandigheden geheim te houden. Als ik u, zooals mijn voornemen is, vertel wat daarvan de oorzaak is, zult gij van zelve begrijpen, dat ik recht had tot die geheimhouding. Ofschoon ik graag al wat er ooit gebeurd is met den mantel der liefde zou willen bedekken, moet ik toch spreken..... en als ik spreken ga, vrees ik dat de booze geest van voorheen weêr over mij komen zal. Gij hebt door uw vriendelijkheid en zachtzinnigheid dien boozen geest bezworen en ik weet dus niemand aan wie ik mijne geschiedenis

{==328==} {>>pagina-aanduiding<<}

liever vertellen zou, dan aan u.’... ‘Geef mij uw hand’ voegde zij er na een oogenblik zwijgen bij. ‘Als ik uwe hand voel, zal ik 't misschien kunnen doen, zonder den man te vloeken, die mij ongelukkig gemaakt heeft, Gij zijt zoo rein en goed en uw hart weet niet wat haat is.’
Tante Gonne lei haar hand op de beide klamme handen der patient en deze drukte ze tegen haar hart. ‘Mag zij blijven?’ vroeg Gonne en wees met 't hootd naar Betsy.
De zieke zweeg een oogenblik en scheen in nadenken verzonken. ‘Waarom zou ze niet blijven?’ zei ze eindelijk. ‘Zij leeft dagelijks onder uwen invloed, en 't is goed dat ze bijtijds leert wat er in de wereld omgaat. Lieve kind! schud, als ge wilt, mijne kussen nog een beetje op..... Dank u, zoo is 't goed. Ik zal mijn best doen, alles zoo kort mogelijk te vertellen.’
Zij zat nu bijna recht op, en scheen voor eenige oogenblikken al hare krachten bij mekaâr gezameld te hebben. 't Was ondanks haar ingevallen kaken en holle oogen, nog een knappe vrouw. De weinige haren die uit de oude, versleten muts te voorschijn kwamen, hadden eenmaal in dikke krullen langs haren hals gegolfd. Uit al hare trekken sprak een verleden dat in een geheel andere omgeving geschitterd had, dan waarin zij weldra den adem zou uitblazen.
‘Er is een man in de wereld,’ begon ze, terwijl Gonne haar eerbiedig zat aan te staren, ‘wien ik haat... ik wil zeggen, wien ik tot op dit oogenblik gehaat heb. Nu ik mijne biecht ga afleggen, werp ik dien haat van mij en bid God... dat hij dien man vergeve en door zijne genade op den goeden weg terugbrenge.’ Zij drukte de handen vaster tegen haar hart en scheen tot een Hooger Wezen, te spreken, terwijl ze dit plechtig fluisterde. ‘Die man, jufvrouw Gonne, is mijn eigen wettige man. Ik draag zijn naam, ofschoon ik u eenen anderen heb opgegeven, een naam, die mij heiliger en dierbaarder was, namelijk dien van mijn vader. De naam, dien ik bij mijn huwelijk

{==329==} {>>pagina-aanduiding<<}

met dien man ontving, is Tekel. Als gij ooit in een van de achterbuurten van deze stad een diepgezonken wezen van dien naam ontmoet, dan weet ge dat hij 't is, die mij rampzalig heeft gemaakt. Zeg hem dan ook... dat ik hem... alles vergeven heb...’
Zij zweeg even en vervolgde: ‘Ik ben de dochter van zeer aanzienlijke ouders uit deze stad. Mijn vader had eenmaal een van de grootste kantoren. Daar ik zijn eenig kind was, ben ik in weelde opgevoed, en was ik voor hem, wien ik mijne hand zou schenken, ook uit een geldelijk oogpunt een goede partij.... Ge weet wat men in de wereld daaronder verstaat. Ge weet ook hoe velen door dien term, die valsche leus ongelukkig zijn geworden. Ik had door de raadgevingen mijner moeder, die mij, helaas! te vroeg ontviel, leeren inzien, dat ik in mijne omstandigheden dubbel voorzichtig moest zijn, en besloten niemand mijne hand te schenken, die niet tevens mijne liefde waard was. Ik geloof dat bijna alle meisjes, die een zoogenoemde mooie partij zijn, dat plan vormen. Onbekendheid met de wereld en hare listen verijdelen evenwel die plannen maar al te vaak!’ - - - ‘Ik kreeg al spoedig een schaar van aanbidders, maar ik was op mijne hoede en wees ze allen af. Laat mij u zeggen, dat ik geloof door mijn argwaan nu en dan zelfs onrechtvaardig te zijn geweest, doch hoe dit zij, mijn hart maakte zich telkens vrij, ook dan als 't eenige genegenheid in zich bespeurde. Door dien dwang werd ik coquet, en door die coquetterie schrikte ik in mijne dwaasheid de bestgezinden af.
Alras was ik overtuigd dat er onder allen die mij omringden, geen oprechtheid en eerlijkheid mogelijk was. Een paar maal toen mijn vader zich er mee bemoeide, en mij tot eene verbintenis, die hem eervol en gewenscht toescheen, wilde overhalen, weigerde ik zelfs rondweg en verklaarde nooit te zullen trouwen, tenzij met een man die van mijne omstandigheden onkundig was.... Als ik mij nu in dat tijdperk van mijn leven verplaats, geloof ik dat de grond-
{==330==} {>>pagina-aanduiding<<}
oorzaak van die verklaring in eene langzamerhand overprikkelde romantische gemoedstemming lag. Ik ben overtuigd, dat ik niets liever zou gedaan hebben dan incognito als een arm meisje 't land doortrekken en mij verbinden aan den een of ander, die mijne liefde verwerven zou, om hem daarna te verrassen met mijne schatten. Nu, na veel ondervinding en beproevingen, begrijp ik, waarom mijn vader mij destijds een malle dweepster noemde....... Doch ik zal u alleen feiten vertellen. Wat er in mijn hart omging, kunt gij gemakkelijk aanvullen. Evenals vele meisjes, die zich te hooge illusiën van hare vrijheid van keus maken, ben ik door mijne eigene wijsheid bedrogen. Al wie mijn vader voorsprak en aanbeval, wees ik onherroepelijk af. Allen, die met mij in stand gelijk waren of boven mij, wantrouwde ik en ontweek ik reeds bij de eerste ontmoeting. Juist daardoor kreeg ik zoo hoogen dunk van mijn eigen doorzicht, dat ik eindigde met iemand te nemen, die mij door iedereen, die belang in mij stelde, werd afgeraden.’ Zij zweeg weêr eenige oogenblikken, doch knikte Gonne, die vragen wilde of zij zich ook te veel vermoeide, bemoedigend toe. Daarop vervolgde zij:
‘Ik zal mij over het tijdperk, dat ik zoo kort en slecht geteekend heb, niet beklagen. Huwelijken, zoo als ik gesloten heb, zijn zeer gewoon in de wereld en de verklaring van veel tegenstrijdigs en vreemds in dat opzicht ligt, meer dan men denkt, in de oorzaken die ik daar even heb aangeroerd. Had ik niet te veel toegegeven aan mijn opgevat denkbeeld, dat de zelfzucht en de hebzucht alleen mijne hand zochten, ik zou niet in de handen van de geld- en hebzucht gevallen zijn misschien. Voor 't minst zou dan mijn hart er niet bij betrokken zijn geweest, en zou ik den man, wien ik mijne hand reikte, niet jaren lang gehaat hebben, juist omdat ik hem zoo innig en rein had liefgehad.
Tekel was een zeer schoon en daarbij een welbespraakt man. Ik ontmoette hem van tijd tot tijd bij een mijner

{==331==} {>>pagina-aanduiding<<}

vriendinnen, die gelukkig getrouwd was, en mij schertsend dagelijks vermaande haar voorbeeld te volgen. Volgens haar zeggen was 't huwelijk een loterij. Dat zeggen allen, die gelukkig gespeeld hebben. Ik, die met berekening en overleg mijn spel meende te besturen, en mij verbeeldde meesteres van de kansen te zijn, ik zeg dat 't huwelijk geen loterij is, maar een roulettafel. Men zet in- en verliest! De beste partij is die der omstanders, die er naar kijken, maar niet meespelen’....
Gonne glimlachte weemoedig bij deze toespeling op haar lot en dat van vele anderen. ‘Laat 't u niet te veel vermoeien,’ zei ze. ‘Ge zoudt alleen de feiten vertellen.’
‘Gij hebt gelijk. Welnu, ik bewonderde weldra in Tekel den man, die zoo lang voor mijne verbeelding had gezweefd, den man zonder eigenbaat en zelfzucht, want nooit sprak een mensch met meer verachting over 't geld dan hij. Sluw en berekend voor elke rol, zoo als mij later bleek, had hij mij al spoedig doorzien, en wist met duivelsch overleg van mijne gemoedsstemming misbruik te maken. Hij vleide mij niet. Hij sprak niet als mijne andere aanbidders met bewondering over mijne schoonheid en knielde niet, zoo als ik mij verbeeldde dat zij allen deden, voor het gouden kalf, welks priesteres ik. Hij behandelde mij met eene nonchalance, die mijne eergevoeligheid prikkelde; hij sprak over geld als 't verachtelijkste en ordinairste ding, verachtelijk vooral, wanneer 't onze hartsbelangen gaat beheerschen, en hij zei mij in 't aangezicht, alsof hij mij en mijn rijkdom trotseeren wilde, dat hij een meisje, 'twelk fortuin had, nooit zou willen vragen, omdat hij niet wilde blootstaan aan de verdenking, met eene zaak als 't huwelijk de lage geldquaestie te vermengen.
Door die handelwijze werden onze rollen omgekeerd. Hij werd de begeerde partij en ik degene, die zich rampzalig gevoelde door onbevredigde wenschen. Ik begon te begrijpen, dat zijn bezit een voorrecht, een triumf, een

{==332==} {>>pagina-aanduiding<<}

zegepraal zou zijn. Ik begon te wenschen, dat ik arm mocht wezen, en dacht over de middelen om mij te ontdoen van 't geld dat als lokaas was opgehangen. Wanneer hij mij van zijne vooruitzichten en plannen sprak met eene vertrouwelijkheid, die scheen voorttekomen uit de overtuiging dat ik door mijn geld eeuwig een vreemde voor hem blijven moest, als hij mij zelfs tot zijne deelgenoote maakte in de kleine aangelegenheden van zijn hart, alsof ik, de rijke erfdochter, nooit eenig aandeel aan dat hart zou kunnen hebben - dan gloeide mijn hoofd van spijt en dreigde 't hart mij te breken van ellende. Moest dan dat geld mij tot een vloek worden? Moesten de schatten mijns vaders mij voor altijd van den eenigen man, voor wien ik mijn leven had willen geven, gescheiden houden, en was zelfs de gedachte aan eene verbintenis met hem in zijn oog een ongerijmdheid?.... O, hoe dikwijls heb ik dat geld vervloekt, gebeden dat de tijding mocht komen, dat alle bezittingen mijns vaders verbrand, vernield, vergaan waren, dat ik arm was als hij, die mij scheen te verachten om mijn geld....’
De zieke zweeg eenige oogenblikken. Zij liet het hoofd op de borst zinken en wischte een traan uit de oogen, door die herinneringen opgewekt.
‘Als 't u te veel vermoeit’..... zei Gonne - doch neen! 't vermoeide haar volstrekt niet. Integendeel, 't deed haar goed, dat ze eindelijk haar hart eens mocht uitstorten. Als ze alles verteld had, zou ze kalmer zijn.
‘Ik heb besloten,’ ‘zoo ging zij voort:’ u alles haarfijn te vertellen. Ik zal zelfs niet terugdeinzen voor mijne eigene schande. Veroordeel mij niet, om 'tgeen in uw oog, gelijk nu ook in 't mijne een wegwerpen van alle schaamte en ordentelijkheid geweest is. Denk aan den vloek van 't geld, dien ik forschte. Op zekeren dag, toen hij weêr in dien geest met mij sprak, toen hij mij weer tot zijne vertrouwde maakte en mij behandelde als eene oudere zuster, die voor hem nooit iets anders

{==333==} {>>pagina-aanduiding<<}

worden kon, sprong al wat ik aan liefde en gevoel van eigenwaarde bezat, mij tegen de keel op. In radeloosheid en wanhoop heb ik hem toen alles gezegd, mijn lot en goeden naam in zijne handen gesteld, hem onder tranen gebeden, dat hij mijne liefde zou beantwoorden, hem beleden dat ik zonder hem niet leven kon.... Hij heeft die belijdenis aangehoord als een koning, die zich huldigen laat. Hij heeft mij in zijne armen gesloten, zoo als men 't een weerloos en hulpbehoevend kind zou doen, maar in mijne zaligheid zag ik dat aan voor liefde, in mijne verrukking meende ik dat God zelf mijn hart aan hem had ontdekt.
Helaas! 't was geen liefde, het was zelfs geen medelijden, wat hem dreef. Maar al te spoedig bleek 't mij, dat ik mijzelve had weggeworpen, om te dieper veracht te worden.
Wanneer een meisje zich vergeten heeft, gelijk ik dat deed, en met alle aangenomen vormen van schaamte gebroken, dan is er maar één ding, dat haar aan zich zelve terug kan geven en haar redden van de vernedering. Dat is de liefde van hem, voor en om wien wij alle schuchterheid en schroom aflegden, de waardeering van ons offer door den man, wien 't gebracht werd. In plaats daarvan heb ik niets dan schande en vernedering geplukt. Toen ik eindelijk zelfs 't heiligste en reinste wat ik bezat aan zijne voeten gelegd had, kon hij over mij beschikken, was ik in zijne handen. Hij heeft van dat voordeel maar al te wreedaardig gebruik maakt. Hij heeft niet alleen mijn geld genomen. Hij nam alles, wat ik door geboorte en stand bij hem vooruit had, en sleurde 't door den modder, totdat ik niets meer bezat dan wat hij mij wilde toewerpen. Ik heb mijne familie en den fatsoenlijken kring, waarin ik was opgevoed, moeten ruilen met de zelfzuchtige en laaghartige bende waartoe hij behoorde. Zelfs de nagedachtenis mijner ouders heeft hij in kter dagen menigmaal tot 't voorwerp zijner ruwe spotternij en uitbundige vroolijkheid

{==334==} {>>pagina-aanduiding<<}

met zijne gemeene kennissen en bloedverwanten gemaakt. Als ik mij beklaagde, zei hij met een duivelschen lach, dat ik hem en niet hij mij had gezocht. Als ik hem bad en smeekte mij te ontzien, grijnsde hij mij toe, en meende, dat ik nu toch zeker gelukkiger was dan vroeger, omdat ik vrijwillig mijn lot gekozen had, en alles bezat wat mijn hart gewenscht had. Nooit is eene vrouw voor hare waarachtige liefde vreeselijker gestraft. Nooit is er lager spel gespeeld met 't overwicht, dat onze zwakheid en de maatschappelijke gebruiken den mannen in handen geven! Hij had mij geheel in zijne macht, want ik had al mijne wapenen aan hem overgegeven. Als hij in de gezelschappen, die wij bezochten en waar hij schitterde door mijn geld, de lippen maar even spottend bewoog, dan rilde ik van vrees en ontroering. Als hij wilde kon hij mij, dacht ik, aan de verachting prijs geven, en die lage en gemeene vriendenstoet zich laten vermaken ten mijnen koste. Nog op dit oogenblik, nu ik oud geworden ben, en voel dat mijn einde nabij is, kost 't mij inspanning om dit alles te vertellen voor u, die ik weet dat zacht en liefdevol over mij oordeelen zult. 't Is mij, of ge mij zult verachten, zelfs als gij mij verzekert dat ge mij beklaagt.’
Een warme handdruk van Gomie moest de arme zieke van 't tegendeel overtuigen. Met een weemoedige glimlach vervolgde deze:
‘Als ik u bij 't verhaal van deze dagelijksche ellende, waarin ik mijn hart tot ijs voelde worden of samenkrimpen van weedom, als ik bij dit verhaal vertel, dat mijn fortuin geheel en al in handen van mijn man raakte en na den dood mijns vaders binnen weinige jaren tot niets versmolt, dan deel ik u iets mee, wat in het oog van de wereld een groote ramp was. 't Was in mijn oog een onbeduidende omstandigheid. In mijne verachting van den rijkdom was ik volkomen oprecht geweest. Ik zag met de grootstmogelijke onverschilligheid mijn geld in allerlei dolle ondernemingen steken. Ik hoorde met ijs-
{==335==} {>>pagina-aanduiding<<}
koude kalmte op zekeren dag de tijding, dat wij op den rand van den afgrond stonden. God is mijn getuige, dat ik dien dag zelfs zou gezegend hebben, als mijn man mij toen in zijne armen gesloten had, als ik had vernomen dat zijne liefde met de opheffing van dat laatste overblijfsel van ongelijkheid vrij geworden was en mijn hart 't zijne had gevonden, want’..... de zieke liet hier de stem tot fluisteren zinken.....’ hoe vreemd en onnatuurlijk 't moge klinken, ik beminde hem nog..... ik geloof zelfs dat ik hem..... op dit eigen oogenblik nog zou kunnen liefhebben. De man, voor wien wij eens alle schaamte hebben afgelegd, dien haten wij, dien verachten we..... maar, ik weet 't bij ervaring,... hij heeft 't altijd en voortdurend in zijne hand om zich nog weêr te doen beminnen... Doch laat ik voortgaan. Ik ben spoedig aan 't eind. Mijn verhaal zal u vervelend en lang toeschijnen..... Welnu, de rest van mijn huwelijksleven is eentoonig genoeg. Door dolle speculaties en wanhopige ondernemingen tot den bedelstaf gebracht, werd de man, wiens naam ik droeg, een misdadiger. Van de eene ongeoorloofde praktijk in de andere vervallen, kon hij weldra zelfs niet meer deelnemen aan die soort van bedriegerijen, waarop het gebruik een zekeren stempel van geoorloofd gedrukt heeft en waardoor menigeen nog jaren lang een soort van positie aan de beurs en in den handel blijft ophouden. Hij werd een gewone bedrieger en oplichter. Hij viel eindelijk in de handen van 't gerecht. Ik dankte God toen 't mij gelukken mocht, hem te helpen ontsnappen, al voelde ik geen neiging om hem in den vreemde te volgen. Van dien dag begon 'tgeen de menschen mijn ongeluk genoemd hebben, ofschoon ik in oprechtheid verklaren kan, dat met dien dag in waarheid mijne rust gekomen is. Ondersteund door enkele oude vrinden mijns vaders, en zoo goed als 't ging zelve in mijne weinige behoeften voorziende, zou ik mij niet te beklagen gehad hebben. Ik was immers weer vrij en kon

{==336==} {>>pagina-aanduiding<<}

gaan waar ik wilde. Ik was door de familie van mijn man afgesneden en had geen overlast meer van hunne gemeene familiariteit. Ik geloof werkelijk, dat ik onder die omstandigheden menigen niet ongelukkigen dag gehad heb.
Doch tot mijn ongeluk had ik den moed niet de betrekking met mijn man geheel af te breken. Hij schreef mij berouwvolle brieven, of dreigde mij met denkbeeldige gevaren..... en ik zond hem alles wat ik missen kon, en leed zelve gebrek, stelde mij aan de billijke verwijten mijner vrinden bloot en nam, als ik kon, zijne verdediging op mij. Och, ik erken dat dit dwaas, zeer dwaas was, maar bedenk dat ik hem eens had liefgehad!
Voor een paar jaar is hij in 't land teruggekomen en tot gisteren toe heeft hij mij vervolgd en gekweld - Ik bid u, zeg mij, of ik geen recht had hem te haten. Nu ik hem alles in oprechtheid vergeven heb, mag ik u wel toevertrouwen, dat ik hem meermalen heb gevloekt.’
De zieke bedekte, aan 't eind van haar verhaal gekomen, de oogen met beide handen. In de eerste oogenblikken zou een onzichtbaar toeschouwer niets dan 't snikken van drie vrouwen hebben vernomen.
‘Lieve ziel!’ bracht Gonne eindelijk uit, terwijl zij 't matte hoofd der kranke tegen haar eigen smalle borst legde, en hare armen om haar heensloeg, alsof 't een kind geweest was, dat moederlijke vertroosting noodig had, ‘lieve ziel! gij hebt nooit gehaat en behoeft geen vergiffenis, wegens gebrek aan liefde. Uw ongeluk is, dat gij te veel hebt liefgehad.’
‘Och, zeg dat toch niet,’ was 't antwoord, ‘indien ik hem meer had liefgehad, zou ik hem misschien behouden hebben...... zeg hem toch vooral, als ge hem ziet, en ge zult 't hem gaan zeggen, niet waar? dat ik hem alles, alles vergeven heb.’
Gonne beloofde haar dit, op voorwaarde dat zij zich nu verder ook rustig zou houden en haar vergunnen, dat

{==337==} {>>pagina-aanduiding<<}

zij zelve nog eenigen tijd bij haar bleef en zorgde voor eene waakster tegen den nacht. Als zij wat beter was of als, wat zij niet hoopte, 't ergste gebeurde, dan zou Gonne zelve dien man gaan opzoeken en hem zeggen, welk een hart vol liefde en onwankelbare trouw er voor hem gestorven was. Zij liet zich zijne woning uitduiden, en droeg daarna aan Betsy op naar huis te gaan en te zeggen, dat zij vooreerst nog bij de zieke bleef. Daarop werden de kussens opgeschud. De kranke, die door inspanning en aandoening doodmoe was, werd tot rust gebracht, en nadat zij de gordijnen had dichtgeschoven en Betsy met een kus de deur uitgelaten, zette tante Gonne zich bij 't raam neer, en hield de wacht bij de pijnlijk sluimerende.
't Was, zoo als ik reeds zei, een wonderlijk patronaat, dat tante Gonne over hare armen uitoefende, doch zoo wonderlijk als deze maal was 't in haar oog nog nooit geweest. Al wat zij zooeven gehoord had, versterkte haar in de overtuiging, dat zij zelve een zeer nietig en onbeduidend persoontje was, dat de menschen, die haar hun vertrouwen schonken en haar dankten voor hare liefde of de armen om haar hals sloegen, veel wijzer en veel beter waren dan zij. Had zij, Gonne Jansen, ooit eenig begrip gehad had van zooveel zelfopofferende liefde als de vrouw, die daar lag, gedurende een heel leven beoefend had? Was 't ooit in haar opgekomen, dat er menschen bestonden, die zooveel konden dragen en dulden, en aan 't eind toch nog vergeven; die eigenlijk nooit opgehouden hadden lieftehebben, hoe ook gemarteld en miskend?... Dat was vernederend, dat was eene beschamende ontdekking! Als er sprake was van nederigheid en ootmoed en zelfverloochening, dan moest zij immers de eerste in de rij zijn; dat was immers haar roeping en voorrecht?
Tante Gonne had een gevoel, alsof zij in 't verhaal der kranke eene acte van beschuldiging had hooren voorlezen, en moest erkennen, dat zij schuld had. Deze

{==338==} {>>pagina-aanduiding<<}

vrouw, die zooveel had ondervonden wat haar kon afleiden van de hoogste roeping des Christens, en die zooveel reden van verontschuldiging had kunnen aanvoeren, indien zij den man, die haar 't leven vergald had, werkelijk gehaat en verfoeid had, beschaamde tante Gonne in het eenige, waarin deze zoo gemakkelijk alle anderen kon overtreffen door haar nietigheid en den vroegen dood van elken hartstocht!
Neen! tante Gonne, gij vergist u. Deze vrouw is niet uwe meerdere. 't Is recht, dat zij haar toevlucht en troost in uwe armen zoekt, want indien zij schijnbaar meer heeft liefgehad dan gij, is 't omdat zij haar recht op liefde tot het uiterste heeft nagejaagd en niet heeft willen loslaten, voordat haar de laatste kans ontglipte. Als 't huwelijk een roulette-tafel is, dan kan men van haar zeggen, dat zij tot het oogenblik van haar dood niet van die tafel is geweken. Gij daarentegen hebt al vroeg geleerd, uw recht aftestaan en zelfs met uw recht te zien spotten! Heeft zij hare waarde als vrouw zien vertrappen..... zij heeft bij 't geweld, haar daarbij aangedaan, de bewustheid van die waarde met zich omgedragen, en in de worsteling hare fierheid geprikkeld gevoeld..... Gij, daarentegen, hebt, van den dag uwer geboorte af, u moeten bukken onder den spot der wereld, en u moeten verzoenen met de gedachte, dat uwe medemenschen de aanwezigheid van jonkvrouwelijk gevoel bij u ontkenden, dat zij 't belachelijk zouden vinden, als gij daarop ooit eenige pretentie gelden liet. Is deze vrouw zedelijk vermoord door verachting en hoon, u heeft men dag aan dag gemarteld door eene onverschilligheid, die voor uw gevoel en hart nog pijnlijker was, die u scheen uittesluiten van het menschelijk geslacht.... Indien er sprake is van zelfverloochening..... dan hebt gij recht op de eerekroon, arme mismaakte!.....
Tante Gonne bleef tot 't vallen van den avond bij haar patient, die onrustig sluimerde en gaandeweg zwakker

{==339==} {>>pagina-aanduiding<<}

scheen te worden. Toen deed zij door een buurvrouw eene haar bekende waakster ontbieden, en keerde met de belofte, morgen vroeg terug te zullen komen, naar huis. Ze kon den nacht niet overblijven. Ze wist dat ze thuis niet kon worden gemist, als de kinderen van haar broeder onrustig waren, want hare schoonzuster had een drukken dag gehad. Gonne kende haar roeping in dat opzicht even goed als deze.
Toen Gonne de huiskamer binnentrad, vertelde hare schoonzuster haar, dat meneer West er 's middags geweest was, en zeer bepaald zijn verlangen te kennen gegeven had, om ‘de kleine tante’ te spreken. Hij zou eerstdaags eens terugkomen, in de hoop haar dan te zullen ontmoeten.
‘Meneer West heeft zeker iets bijzonders in den zin,’ meende Jansen, die, zooals hij goedmoedig zei, zijn zus nog wel eens plagen mocht, maar Gonne had voor heden geen lust in die soort van aardigheden en deed zwijgend haar doek en hoed af.



{==340==} {>>pagina-aanduiding<<}

Een-en-twintigste hoofdstuk.

Triple alliantie.

De drie automaten van meneer Melder hadden hun eentoonig dagwerk weer verricht en waren op 't punt als gewoonlijk elk zijns weegs te gaan, toen de oudste de beide anderen staande hield en iets scheen te willen zeggen. Oogenblikkelijk verklaarden deze zich bereid een eindje met hem mee te gaan. Ook zij hadden blijkbaar wat op 't hart.
Toen zij een huis of tien voortgegaan waren stond de oudste stil en de anderen elk bij een knoop van hun jas vattende, zei hij plechtig. ‘'t Is niet langer uit te houden.’ De collega's antwoordden even plechtig: ‘Neen, 't wordt te erg. Zoo kan 't niet langer.’
‘Ik ben een oud man ‘vervolgde de oudste.’ Ik weet dat ik 't eerst aan de beurt lig om afgeroepen te worden: dat kan zelfs zoo heel lang niet meer duren; maar toch wil ik door zoo'n jongen vlasbaard niet dag aan dag geërgerd worden. We moeten er met meneer Jansen over praten.’
‘Ik zit vlak tegenover hem,’ zei de opvolgende in leeftijd; ‘telkens als ik opkijk, zie ik zijn spookachtig gezicht en schijnt hij mij uittelachen. Ik ben een eerlijk man, die mijn werk altijd met vlijt en orde gedaan heb. Ik kan dat niet verdragen.’
‘Meneer Jansen zal er niet veel aan kunnen doen,’ zei

{==341==} {>>pagina-aanduiding<<}

de jongste van de drie, die, ofschoon zijn hoofd ook al kaal was en hij niet zonder bril kon lezen, door de collega's gehouden werd voor een man, die een kijk op de wereldsche zaken had en wel wist wat er in de wereld te koop was (hij had het werkelijke leven 't laatst van hen drieën verwisseld met den bekenden grafkuil van de firma Melder). ‘Ik vrees dat wij te doen hebben met een andere macht, die achter de schermen zit. De patroon is blind voor alles. De jongen kan geen kwaad bij hem doen’.
‘Toen ik gisteren onder de koffie een aardigheid vertelde,’ klaagde de oudste, ‘heeft die knaap mij gevraagd, of ik die den vorigen dag in den almanak van 't Nut gelezen had. Daar had ze ingestaan onder de rubriek: aardigheden boven de vijftig jaar.’
‘Toen ik een poos geleden vertelde, hoe ik indertijd vrij aardig op de fluit kon spelen, (gij weet allebei wel dat ik 't niet deed om te bluffen, maar om het gesprek levendig te houden)’ klaagde de tweede, ‘toen heeft hij een rol papier in den vorm van een fluit gedraaid en mij verzocht een proef van mijn talent te geven.’
‘Wij zijn, geloof ik, geen van drieën nog oude saaie kerels,’ meende de derde. ‘We houden nog wel eens van een grap en kunnen van mekaar een plagerijtje velen ook, maar sinds die knaap gekomen is, is 't net of al mijn geest weg is. Ik voel dat ik met den dag saaier word.’
De beide anderen beaamden dit. Zij hadden precies 'tzelfde gevoel.
‘Daar moet wat aan gedaan worden,’ decreteerde de oudste. ‘We moeten hem zeggen dat ons dat niet bevalt, of, zooals ik zei, er met meneer Jansen over spreken. Hij mag de neef van meneer Melder wezen of niet. Ik verkies 't mij niet te laten welgevallen.’
De oudste klerk was bij zijn collega's bekend voor een bijzonder driftig en haastig man. Ze zetten hem dus neer

{==342==} {>>pagina-aanduiding<<}

en vermaanden hem aan zijn vrouw en kinders te denken.
‘Ik zal morgen met meneer Jansen gaan praten’ zei, vooral om den oudsten tot bedaren te brengen, de tweede. ‘Daarna zullen we verder zien.’
‘'t Is mij wel ‘was de meening van den jongste ‘maar zooals ik gezegd heb, ik verwacht er niet veel van... Wil ik u eens wat zeggen ‘vervolgde hij zacht -... ‘Weet je wat ik geloof?’
De beide andere automaten staken hunne hoofden vooruit en hielden den adem in. Men had een speld tusschen deze groep kunnen laten vallen en men zou 't duidelijk gehoord hebben.... ‘Als alle teekens niet bedriegen... dan is 't tusschen meneer Melder.. en meneer Jansen... ook niet meer zoo mooi als 't geweest is.’
Er voer een rilling door de harten der beide anderen, en, alsof deze vreeselijke woorden door 't kantoor hadden kunnen worden opgevangen en weggesloten in de lessenaars om morgen als een beschuldiging tegen het geheele personeel geslingerd te worden, liepen ze alle drie een twintigtal huizen voort, verbijsterd en verbaasd.
‘Zoudt ge dat meenen?’.... vroeg de oudste, die 't eerst van den schrik bekomen was en 't eerst buiten zijn adem geraakt.
‘Zoudt ge dàt denken?’ vulde de tweede aan.
‘Dan is er niets meer aan te doen!’ klaagde de eerste.
‘Dan helpt ons praten niets,’ jammerde de andere.
‘Als meneer Jansen en de patroon niet langer op een goeden voet zijn, dan weet ik niet wat er van ons moet worden,’ verkondigde de oudste weder. ‘Meneer Jansen is altijd heel goed voor ons geweest. Zonder hem staan wij morgen misschien alle drie op straat.’
‘We zijn alle drie door de voorspraak van meneer Jansen op 't kantoor gekomen,’ herinnerde de tweede automaat in rang en leeftijd. ‘Meneer Jansen is ook altijd onze voorspraak geweest als er eens 't een of ander was, waarover de patroon minder tevreden scheen. Wat heeft

{==343==} {>>pagina-aanduiding<<}

hij roerend gesproken bij de begrafenis van onzen waardigen vriend, voor wien die aap van een jongen in de plaats gekomen is. Wat wij zijn, zijn we door meneer Jansen’ voegde hij er plechtig bij, met zinspeling op een dergelijke phrase, die hij eens in de kerk gehoord had, toen hij nog collectant was.
‘Wij staan en vallen met meneer Jansen’ vulde de jongste aan, die van tijd tot tijd 't Verslag van de Kamers las en bij elke ministerieele crisis getroffen was geworden door een soortgelijken volzin.
‘En als wij vallen?’ vroeg de tweede half uit wanhoop en half uit gevoel van eigenwaarde. ‘Als wij vallen... wie zal dan blijven staan?’
‘Die lafbek van een jongen zeker niet’ antwoordde de oudste. ‘Hij weet niets van de zaken af. Men leert dat niet in een maand of wat’.... en de goede oude man lachte dat hij schudde om 't idée, dat iemand in een maand of wat iets van de zaken zou kunnen leeren. 't Deed hem goed te midden van deze alteratie iets te hebben, waarover hij lachen kon.
‘Als wij vallen, zou ik wel eens willen weten hoe meneer Melder 't zelf zal houden,’ waagde de tweede te zeggen. ‘Wat is meneer Melder zonder meneer Jansen en... zonder ons?’
‘Als wij vallen,’ bracht de derde er uit, terwijl hij blijkbaar al zijn moed verzamelde om deze vreeselijke gedachte te formuleeren en uit te spreken. ‘Als wij vallen... dan valt de firma!’
De ontzettende woorden waren gesproken. Een electrieke schok voer onzen drie automaten door de leden en de maan, want 't was acht uur en 't moest volgens den almanak volle maan zijn, de maan school weg, alsof zij niet wou betrapt wezen op medeplichtigheid aan de dingen, die er konden gebeuren of beraamd worden, nu dit vreeselijkste aller dingen was gezegd.
‘De firma... kan niet vallen! ‘bracht eindelijk de oud-
{==344==} {>>pagina-aanduiding<<}
ste er uit. ‘Weet ge wel zeker wat ge daar zoo even gezegd hebt? Zulke praatjes mag men maar zoo niet op lossen grond aannemen!’... De man hield zich aan dezen stroohalm vast en zag zijnen jongsten collega met ware doodsangst in de oogen, ofschoon 't hem door het vertrek van de maan en zijn eigen zwakke gezicht moeilijk viel dit met de vereischte uitdrukking te doen.
‘De firma kan niet vallen, ‘herhaalde hij, om zich zelven moed in te spreken.
‘Ik heb niet gezegd dat ik iets wist, dat wil zeggen zeker wist,’ antwoordde de jongste automaat, die onder den blik van zijn collega niet op zijn gemak was, al voelde hij dien meer dan hij hem zag, ‘gijlieden zijt ook zoo haastig. Ik heb alleen gezegd wat ik geloofde. Welnu, ik geloof, en wat ik zeg, zeg ik niet op losse gronden, dat ik een en ander gehoord heb, 'twelk tusschen meneer Melder en Jansen gebeurd is! en dat ik daaruit mijne gevolgtrekkingen maak...... Ge weet toch allebei van die kinderen van meneer Melders zwager (ge hebt meneer Holster net zoo goed en nog beter gekend dan ik)? Welnu over die kinderen moet meneer Melder heele harde woorden gewisseld hebben met meneer Jansen. De loopjongen die op de kist in den hoek zat te wachten op de brieven, heeft 't gehoord en mij verteld dat het er alles behalve malsch toeging.’
‘Dus op de praatjes van een loopjongen en dat nog wel van zoo'n dommen jongen als wij hebben..... 't Is wel de moeite waard ons daarvoor te verontrusten,’ bromde de oudste.
‘Praatjes van den loopjongen of niet! zoo'n jongen heeft ook zijn ooren en wat hij hoort dat mag niet altijd precies zoo wezen als hij 't vertelt, er zal toch wel wat van aan zijn. Bovendien als ge mij niet gelooft, kunt ge den jongen zelven uithooren, en als ge daaraan niet genoeg hebt, moet ge maar eens opletten, of alles niet gebeurt zooals hij u vertellen zal. Ik heb geen lust er meer van te zeggen.’

{==345==} {>>pagina-aanduiding<<}

‘Alsof ge niet overgenoeg gezegd hadt, om iemand de koorts op 't lijf te jagen,’ zei de tweede automaat. ‘Ik ten minste zal er van nacht geen oog van kunnen toedoen. Mijn lieve deugd! denk eens aan..... de heele firma..... uit elkaâr gespat en vernield!’.....
Deze tweede automaat was vroeger lid van een liefhebberijtooneel geweest, en dit verklaart 't poëtische van zijn laatste beeldspraak.
‘Er is een leeftijd, waarop men omzichtig wordt in 't aannemen en vooral in het verspreiden van losse praatjes,’ zei de oudste weer, die den jongsten, zooals wij weten, als een soort van jongeling beschouwde..... ‘Ik zou wel eens willen zien wat er gebeuren kon, waardoor de firma in duigen viel,’ en hij lachte zenuwachtig en gejaagd. ‘Ik zou wel eens willen weten, wat zoo'n firma als de onze, 't onderste boven kan gooien!’
‘De verdeeldheid tusschen meneer Jansen en den patroon zou toch iets wezen wat de firma in groot gevaar kon brengen,’ zei de jongste, ofschoon al minder zeker en stellig dan hij straks gesproken had. ‘Als meneer Melder’....
‘Asch is verbrande turf!’ bromde de andere, alsof hij tegen een kleinen jongen sprak.’ Meneer Melder en meneer Jansen mogen eens een woord van verschil hebben, daar heeft de firma niets mee te maken. Zij zullen beiden daar wel voor zorgen!’
De zekerheid dat de firma geen nood had, dat die boven alle gevaren verheven was, dat, hoe de kogels ook vlogen, deze vesting alles en allen zou weerstaan, gaf den oudsten automaat een aandoening van zenuwachtige blijdschap. Dat hij ook een oogenblik aan de hechtheid van de firma had kunnen twijfelen!..... De maan, die juist weer van achter een wolk te voorschijn kwam, zag hoe de man zich de zweetdruppels van 't voorhoofd veegde, die de angst eenige oogenblikken te voren daarop gebracht had, hoe hij in een schaterlach zijn eigen vrees en bezorgdheid begroef. ‘Ge zijt veel te aantrekkelijk en

{==346==} {>>pagina-aanduiding<<}

te zenuwachtig,’ zei hij op vaderlijken toon tot zijn jongsten collega.
't Heldhaftige vertrouwen van den oudsten deelde zich aan den tweeden mee en ook deze betuigde, wel beschouwd, van niets ter wereld zoo zeker te zijn en op niets zoo gerust als op den eeuwigen duur van de firma Melder. Hij voelde zich beschaamd een oogenblik getwijfeld te hebben. Al vielen alle menschen..... de firma zou daarom toch niet vallen. De firma had niets gemeen met de dingen die aan haar verbonden waren en met haar samenhingen. De firma was iets op zich zelf, iets onafhankelijks, iets wat in zich zelf onvergankelijk was, iets bovenaardsch..... een soort van zedelijk of goddelijk begrip, en zij waren hare priesters. Valt de godsdienst, het geloof, de waarheid, de deugd, omdat de menschen, die deze denkbeelden dienen en vreezen, te gronde gaan? Immers neen! Welnu, zoo is 't met eene firma ook!.....
De jongste automaat bleef dus met zijn angst en zorg alleen staan. Daar dit een zeer onaangename toestand was, waarbij hij tegenover de jaren en ondervinding van zijn oudere collega's veel kans had aan zijn eigen gezond verstand en doorzicht te gaan twijfelen, bracht hij de quaestie weer terug tot het practische punt waarvan ze waren uitgegaan.
‘Die malle jongen zal de firma ten minste geen kwaad doen!’ zei hij. ‘Waarom zullen wij ons laten treiteren door zoo'n vlasbaard?’
Dat stemden de anderen hem toe. Er was geen reden waarom ze zich dat zouden laten welgevallen.
‘Waarom zullen we meneer Jansen er in halen? We kunnen hem zelve best op zijn plaats zetten. Als we hem maar eens vierkant vertellen, dat we van zijn kunsten niet gediend willen zijn, zal 't wel uit wezen.’
De beide anderen dachten dat ook wel. Ze moesten bij de eerste gelegenheid de beste hunne tanden laten

{==347==} {>>pagina-aanduiding<<}

kijken. Ze waren toch waarachtig te oud geworden om zich 't leven te laten vergallen door zoo'n kind.
Daar zij 't hierin zeer goed eens bleken en alle drie zoo gewoon waren aan de volmaakste harmonie in doen en denken, dat ze dolblij waren weer bij een punt te zijn aangeland, waarover tusschen hen geen verschil bestond, werd dit besluit met unanieme stemmen of liever bij acclamatie genomen. De eerste maal dat Antoine Tekel zich weer aanmatigend gedroeg zouden ze hem met vereenigde krachten op 't lijf vallen, hij mocht dan de neef van den patroon wezen of niet. Zij zouden hem toonen dat ze van zijn grappen niet gediend bliefden.
Met dit besluit eindigde de conferentie der drie automaten. Met een hartelijken handdruk, alsof ze elkaar wilden betuigen dat die quaestie van zoo even geen kwaad bloed gezet had, ging elk zijn weg. Alleen de jongste gevoelde behalve de wroeging dat hij bij zijn collega's had achtergestaan in geloof en vertrouwen op de firma, nog altijd eenigen twijfel aan de goede verstandhouding tusschen Jansen en Melder en kon de gedachte niet geheel van zich zetten, dat, als er zoo iets bestond, de firma toch wezenlijk wel gevaar liep. De beiden anderen waren door 't opzeggen van hun credo geheel tot rust gekomen. Toen hij op de stoep van zijn eenvoudige woning de oogen nog eens naar de lucht sloeg, zooals hij elken avond deed voordat hij binnenging, vroeg de oudste van deze beiden zich in ernst af, of 't waarschijnlijk en mogelijk was dat... die maan daarboven ooit zou losgaan en naar beneden vallen.... Neen! dat was niet waarschijnlijk, dat was zelfs onmogelijk. En de firma dan!!.................................................
Terwijl de zoo even beschreven triple alliantie gesloten werd, was de knaap, wien zij gold, volkomen onbewust van het gevaar dat hem bedreigde. Antoine had dan ook weinigreden om zich ongerust te maken. Meer dan ooit was hij zeker dat zijne zaken voortreffelijk stonden. Hij was

{==348==} {>>pagina-aanduiding<<}

bij zijn oom in blakende gunst. Eene gratificatie bij zijn verjaardag en een prachtig cadeau op den dag, toen hij een jaar op 't kantoor geweest was, maakten dat duidelijk genoeg. Oom Melder was niet gewoon iemand te prijzen. Dat hij niet laakte was in den regel al voldoende. Toch had Antoine uit de derde hand vernomen, dat oom zich zeer gunstig over zijn werk en vooral over zijn bescheidenheid had uitgelaten. Daarbij kwam de klimmende gunst van zijne tante, die sinds de scène met de kinderen van Holster bijzonder toegenomen was. ‘Mijn beste Antoine’, zei ze den volgenden dag; ‘uw oom en ik hebben niemand dan u om ons aan te hechien zoo als ouders aan hunne kinderen doen.’
Eéne zaak slechts hinderde Antoine. Al ging hij onmiskenbaar met elken dag vooruit, 't duurde hem te lang. Als dat zóó moest voortgaan, kon 't nog jaren uitblijven eer hij had wat hij begeerde en.... (we kunnen als getrouw historieschrijver de schande van dezen hoopvollen jongenman niet geheel bedekken), Antoine had betrekkingen aangeknoopt en verbintenissen aangegaan, die hem noopten met een en ander spoed te maken.
Zijn vader, die, als meer vaders, op dat punt bijzonder kortzichtig was, bij wien de gedachte zelfs niet opkwam dat zijn flauwe phlegmatische zoon aan zekere hartstochten toegaf, die veel geld kosten en in den regel duurder worden naarmate men ze langer gekoesterd heeft, zijn vader wees hem onophoudelijk op de schitterende toekomst, die hem niet ontgaan kon als hij maar geduld had en volharden bleef in 't zoeken van de gunst van zijn oom en tante. ‘Over een jaar of tien geeft oom u een aandeel in zijn zaak en maakt hij u bij zijn dood tot universeel erfgenaam’, placht deze verstandige papa te zeggen. ‘Heb dus geduld en bederf uw kansen niet door overijling. Op uw zeventwintigste jaar zijt gij een schatrijk man.’
Dat was een heel mooi vooruitzicht en ondertusschen zou eene gratificatie, en als hij wat verder was, eene

{==349==} {>>pagina-aanduiding<<}

verhooging zijner vaste toelage, in zijne kleine behoeften voorzien. Nu en dan zou ook papa de beurs voor hem openen en voor zooveel hij dit vermocht zijn zakgeld aanvullen. Later als alles terecht kwam zou dat ook wel weer op orde komen. In geen geval moest hij haasten en laten merken waarom 't hem te doen was.
Maar Antoine kon niet wachten. Er waren vrienden en vriendinneu die zijne kans overdreven en hem 't hoofd op hol brachten door hem de guldens en bankbiljetten, die hij eenmaal bezitten zou, dagelijks voortetellen, hem in 't hoofd te praten, dat hij nu al dadelijk kon gebruik maken van 'tgeen wat hij later zou ontvangen, en dat zulks veel verstandiger was dan te wachten tot het tijdperk, waarin hij onverschillig voor 't genot zou zijn en door een kantoorleven van ettelijke jaren waarschijnlijk saai zou zijn geworden.
Ook waren er een paar vrinden die hem gaarne kleine sommen wilden voorschieten op groote promessen, en nog meer leveranciers die hem de maat wilden nemen van pantalons, en kistjes fijne sigaren bezorgen of door gedienstige Jan's in koffiehuizen wijnen van alle fijne qualiteiten laten brengen, zonder ooit anders dan met een glimlach over de rekening te praten, alsof 't een beleediging was hem daarover lastig te vallen.
Vraagt men mij, of Antoine Tekel dezen zeer gebruikelijken weg opging, omdat hij een vurig, hartstochtelijk gestel had, omdat 't bloed hem in de aderen bruiste en hij zich zou geruïneerd hebben, om bij zeker soort van jongelui den naam van een royalen, fideelen jongen te krijgen, dan moet ik die vraag eerlijk met neen beantwoorden, maar die driften en neigingen zijn bij menschen als Antoine ook volstrekt overbodig. Hij was een Tekel en dat is meer dan genoeg. De Tekels, - en ge weet deze familie is buitengemeen uitgebreid, - (ze is zeker een van de grootste, die er op de wereld te vinden is en zou wel verdienen een stam, een ras, een heel volk te heeten), de Tekels maken schulden omdat ze Tekels zijn en beta-
{==350==} {>>pagina-aanduiding<<}
len ze niet, omdat nooit iemand der hunnen zijne schulden betaald heeft. De Tekels drinken fijnen wijn omdat de fijne wijnen hestaan en gedronken moeten worden, en 't even duur is fijnen wijn te drinken als gewonen, wanneer men den een net zoo min betaalt als den ander. Eindelijk houdt elke Tekel hoe klein en leelijk en koudbloedig hij ook zij, er zijne dure amourettes op na, omdat 't zoo gek staat als iedereen zoo iets heeft en een Tekel 't niet zou hebben. Daar Antoine een van de waardigste, zoo niet de waardigste vertegenwoordiger van dit beroemde geslacht moest worden, daartoe gepredestineerd en aangewezen door allen, die er rechtstreeks of van terzij toe behoorden, moest hij zijn bekrompen weekgeld en zijne ontoereikende gratifatie, ja nu en dan zelfs de schrale opbrengst van een verkocht kleedingstuk of een verschacheld boek tot basis leggen voor een kapitaal in beren, die eerst klein en onaanzienlijk, in de toekomst een even respectabel voorkomen zouden hebben als die van de jongemannen van aanzienlijken en rijken huize, die zijne kameraden zouden worden, zoodra oom Melder hem tot den erfgenaam van zijn fortuin of krediet zou gemaakt hebben. Evenwel zal uit het vervolg blijken dat onze slimme jeugdige vriend ook in dit opzicht meer beleid aan den dag legde dan een zijner tijdgenooten.
Ik zeg nog eens, dat ik deze omstandigheden niet aan de groote klok zou hangen, als 't niet noodig was om te verklaren, waarom Antoine met zulke schitterende kansen zoo groote haast had, iets wat, zoo als wij in 't vervolg zullen zien, voor dit veelbelovende jongemensch, het ongeluk van zijn leven is geworden. Een romanschrijver is niet altijd meester van 'tgeen hij zeggen en zwijgen wil. Ik had anders duizend redenen, om, als 't eenigszins mogelijk was, over de schulden van onzen vrind te zwijgen. Vooreerst toch is 't niet aangenaam onder de verdenking te geraken, dat men kwaad wil spreken van een heelen kring van aanzienlijke en hoogstbeschaafde jongelui, die, zooals ik met

{==351==} {>>pagina-aanduiding<<}

genoegen van velen gehoord heb, nadat ze van 't kantoor komen, om even een luchtje te scheppen, een grachtje omloopen, maar daarna ook den geheelen avond bij papa en mama en de zusters gezellig te huis zitten, modellen van huisvaders zijn nog eer zij een huis hebben en den titel van vader dragen. Vervolgens is 't hard te moeten erkennen, dat men geen slecht figuur kan teekenen of er moeten afgezaagde toespellingen op maatschappelijke toestanden en menschelijke zwakheden bij te pas komen, over welke men liever niet hoort praten in onze beschaafde kringen, al schuurt de prostitutie en de dronkenschap met haar gescheurde en bezoedelde kleederen langs onze voordeur en vensters heen. Eindelijk, en dit is in mijn geval 't ergste, heb ik het van nu af aan mijn eigen babbelzucht te wijten, als geen mijner lezers Antoine iets kan zien doen of hooren zeggen, zonder te denken aan zijne schulden en losbandigheden. Doch keeren wij tot ons onderwerp terug.
Den dag na 't sluiten van de triple alliantie waren de bondgenooten behoorlijk op hun post. Als 't drie helden uit de Ilias betrof en niet drie droge kantoorklerken, zou ik zeggen dat hunne wapenrustingen trilden van de krijgszuchtige beweging hunner spieren en zenuwen. Ook zonder zulk een verheven en krachtige beeldspraak, kan ik evenwel heel goed zeggen, dat zij verlangden naar den strijd. In de gewone opvatting van zulke dingen, zou 't bovendien zeer goed zijn optemerken, dat de drie helden verlegen waren met hun overmacht en de betrekkelijke weerloosheid van den tegenstander, die 't met drie zou moeten opnemen, maar ook dat zou in dit bijzondere geval een onjuiste voorstelling zijn. De persoon, tegen wien zij zich gewapend hadden, was op 't terrein, waarop de slag zou geleverd worden, meer ervaren dan zij en, ondanks zijne jaren, als neef van den almachtigen patroon, gesteund door een geheimzinnigen invloed, zelfs voor dat drietal een niet te verachten tegenpartij.

{==352==} {>>pagina-aanduiding<<}

Ongelukkig was Antoine dien morgen bijzonder slaperig. Hij had den vorigen avond en een groot gedeelte van den nacht in zeer druk gezelschap doorgebracht en was dientengevolge maar even tijdig genoeg opgestaan, om op zijn tijd op 't kantoor te zijn. Omtrent dit laatste punt moet ik tot zijne eer verklaren, dat hij bijzonder stipt was. Wat er ook gebeurd was, en hoe weining tijd hij ook had kunnen besteden aan den slaap, was hij toch altijd op zijn post, wanneer zijn oom op 't kantoor kwam. De goede jongen wist, dat dit een van de voornaamste titels was, waarom hij Ooms achting en genegenheid mocht genieten. Stipt en bescheiden waren, in 't oog van meneer Melder, de voorname eigenschappen van een ordentlijk jongmensch. Nu, Antoine was stipt en Oom kon zich niet anders voorstellen, of dat was de vrucht van even groote stiptheid in het naar bed gaan en opstaan. Terloops zij gezegd dat vele jongelui in Antoine's positie, ten aanzien van die stiptheid, werkelijk groote virtuositeit aan den dag leggen. Men zou verbaasd staan, indien men het aantal martelaars van die deugd kende. De roode oogen en schorre stemmen waarmee op menig kantoor 't klokje van gehoorzaamheid wordt begroet, zijn de eereteekens van vele trouwe bedienden, die 't ongenoegen van hun heer en meester meer ontzien dan hunne eigene gezondheid. Ik verzeker u, er wordt door fideele jongens en plakkers in den morgenstond, waarin kleine slaperige vogeltjes zingend uit hunne nestjes springen, en kleine kinderen zich nog uitrekken op den schoot hunner moeders, ik bedoel om negen en tien uur, als de fatsoenlijke lui'sdag aanbreekt, vaak meer geleden dan iemand vermoedt.
Nu dan, Antoine was slaperig en gevoelde eene ongewone afgematheid in al zijn leden, ofschoon hij kaarsrecht op zijn knik zat, en op 't gegeven moment zijn vriendelijken morgengroet aan zijn patroon en Oom afleverde. Hij keek met druilerige oogen op 't papier dat voor hem lag, en nog druiliger naar de brieven, die hij ter beant-
{==353==} {>>pagina-aanduiding<<}
woording, uit de hand van Jansen had ontvangen. De drie automaten keken elkaar met verbazing aan. 't Wild scheen geen plan te hebben uit zijn leger te komen of, om sierlijker beeld te gebruiken, de vijand scheen besloten zijn kamp niet te verlaten.
Dat was voor onze bondgenooten eene ware teleurstelling. De automaat, die vlak bij hem zat ('t was nommero twee van 't driemanschap, zoo als we weten) had al een paar maal een kogel over de wallen geschoten in den vorm van een uittartenden blik, maar Antoine had er niet op gelet. Hij was uitsluitend bezig met zijn haar, dat eene buitengewone gevoeligheid voor niets en alles aan den dag legde, en maakte observaties omtrent zijne knieën, die erg opgezwollen waren en een nieuwe telegrafische gemeenschap hadden aangelegd met zijn kuiten en scheenbeenen. Onderscheiden deelen van zijn lichaam, van wier aanwezen hij op andere dagen ten eenenmale onkundig was, meldden zich dezen morgen aan en vroegen zijne aandacht.
Tegen twaalf uur, toen de koffie binnengebracht werd, kwam hij evenwel tot meer bewustheid, en maakte zich zelfs die eigenaardige indolente geest, welke aan oude ervaren drinkebroers eigen is, van hem meester. Hij kreeg een onweerstaanbare neiging om allerlei dolligheden uittevoeren en iedereen voor den gek te houden. Pas op, vereenigde legermagt! nu komt 't er weldra op aan, uw tactiek en vooral uw persoonlijken moed te toonen!
De strijd begon als altijd met een voorpostengevecht, waarbij moeilijk te beslissen viel wie den eersten uitval had gedaan. Als trouw geschiedschrijver boek ik alleen wat er is gebeurd, zonder te beweren, dat de bedoeling overeenkomstig was met 't effect.
De tweede automaat, die, zooals ik nu al tweemaal gezegd heb, vlak over Antoine zat, had dien morgen een bijzonder heet kop koffie. In zijn ijver om zich aan het geurige vocht te verkwikken, blies hij met meer dan

{==354==} {>>pagina-aanduiding<<}

gewone kracht den wasem van zich af en zijnen overbuurman in 't gezicht.
‘Als 't u hetzelfde is, zou ik u wel willen verzoeken uw damp naar een anderen kant te blazen’ zei Antoine. ‘Nog liever zou ik u raden in 't geheel niet te blazen. Er is opgeblazenheid genoeg in de wereld.’
‘Als 't u hetzelfde is, zou wel ik u willen verzoeken u met uw eigen zaken te bemoeien,’ antwoordde de overbuurman, die niet weinig vereerd was, dat hij het eerst in 't vuur kwam en de anderen reeds triomfantelijk aankeek. ‘Mij dunkt, ik kan blazen waarheen ik wil.’
‘O ja, dat staat u vrij, zelfs al woudt ge op die oude valsche fluit blazen, waarvan gij ons verteld hebt’ bromde de tegenpartij.’ Alleen verzoek ik u mij met uw koffie niet in 't gezicht en met uw fluit niet in mijn ooren te blazen. De rest is mij onverschillig.’
‘'t Zou te bezien staan wie de meest opgeblazene van ons tweeën is,’ meende de andere nijdig. ‘Er zijn meer opgeblazen jonge menschen dan oude, voor wie de jongen wel wat meer eerbied mochten hebben.’
Antoine keek met verbazing op. 't Scheen dat het mannetje niet alleen, zooals anders, defensief te werk ging. Dit was bepaald een offensieve beweging.
‘Ik veronderstel dat de ouden, toen ze jong waren, ook al niet beter zullen geweest zijn. Ze zouden anders op hun ouden dag zoo scherp en kwaadaardig niet kunnen wezen,’ zei hij na eenige oogenblikken.
‘Indien de scherpheid en kwaadaardigheid met den tijd meegaat, dan weet ik wel, dat 't geslacht dat nu jong is daarin zal uitmunten. Ik ken jonge menschen, die al de ouden op dat punt de loef afsteken.’
De tweede automaat overtrof, toen hij dit zeide, zich zelven. Hij keek met een blik vol zelfvoldoening zijne bondgenooten aan, en deze waren opgetogen. Die laatste zet was een meesterslag. Als zij hun kameraad nog niet te hulp snelden, was 't omdat zij op dat moment trotsch

{==355==} {>>pagina-aanduiding<<}

op hem waren, en hem de eer der zegepraal niet wilden betwisten, want Antoine wist zoo spoedig geen passend antwoord te vinden, en moest zijn tegenpartij een paar passen vooruit zien dringen. Doch weldra hervatte, hij zich, en deed op zijn beurt een geduchten uitval.
‘Als 't nieuwe geslacht,’ zei hij met een grijnslach, ‘het vorige overtreft, dan is daar geen andere reden voor te vinden dan dat wij van hun voorbeeld geprofiteerd hebben. 't Moet u genoegen doen, dunkt me, dat we zoo graag leeren en overnemen, wat ons zoo goed is voorgedaan.’
't Was nu de beurt van den overbuur om terug te trekken, doch, daar hij wat trager in zijn bewegingen was, gelukte 't hem niet zich zoo spoedig te herstellen, en Antoine had de gelegenheid om hem bij den reeds ontvangen een tweeden nog gevoeliger slag toe te brengen.
‘Om een en ander mag de maatschappij wel dankbaar zijn,’ klonk 't, ‘dat gij zoo'n groot contingent geleverd hebt voor dat jonge geslacht. Welk een zegen, als die allen op hun vader gelijken.’
Dat was niet alleen een goed gemikte, dat was een duivelsch overlegde en gemeene aanval. Antoine wist dat zijn overbuurman een groot gezin had en dat reeds drie van diens jongens als koloniaal naar de Oost waren gegaan.
Den armen vader sprongen de tranen in de oogen. Hij zocht wanhopig naar een antwoord, dat zulk een helsche boosaardigheid waardig was, maar hij zocht ongelukkig onder dezelfde wapenen, waarmee zij den strijd begonnen en tot nog toe volgehouden hadden. In zijn verontwaardiging en spijt vond hij zoo spoedig geen beeldspraak of figuur, die hem baten kon, en ondertusschen trof hem reeds weer een derde slag nog beter dan de vorigen rechtstreeks op zijn hart gericht.
‘Ik zou je ook kunnen vragen, of gij mij de voorbeelden waaruit ge uw hatelijkheden tegen de jongelui ontleent, niet zoudt willen noemen. Ge hebt, meen ik gezegd, dat gij ze van zeer nabij kent.’

{==356==} {>>pagina-aanduiding<<}

Dat was te veel. De automaat voelde zijn hoofd duizelen. Als hij nog jong was geweest, zei hij later tot de beide anderen, zou hij den ellendigen jongen op dat oogenblik naar de keel gevlogen zijn. Nu zat hij hem verbijsterd en verpletterd aantekijken, nog steeds wanhoopig zoekend naar een antwoord op de eerste hatelijkheid.
Dit was het oogenblik voor de beide anderen, om hunnen makker te hulp te snellen. Dit was ook 't oogenblik om alle beeldspraak te laten varen en een gunstiger stelling intenemen, door onverholen en in goed Hollandsen den jongenheer de waarheid te zeggen.
‘'t Staat u mooi om een oud man te grieven en te bespotten,’ zei de oudste, niet zonder die waardigheid, welke leeftijd en toorn aan menschen van elken stand en levenskring bijzetten. ‘'t Staat u mooi u te laten voorstaan op uw bloedverwantschap met onzen patroon en den vrede, die hier altijd onder ons geheerscht heeft, te verstoren. Voordat gij hier kwaamt waren wij altijd eensgezind. De man, die vroeger op uw plaats zat, werd als de oudste in jaren en ondervinding door ons allen geëerd en geacht. Met uw komst is dat geheel veranderd. Gij hebt van den eersten dag af ons bespot. Als wij in onze eenvoudigheid iets zeiden, dat u belachelijk voorkwam, (en wanneer was dat niet 't geval?) hebt gij u niet ontzien ons uittelachen. Dat is nu al een jaar lang elken dag zoo geweest. Dat kan zoo niet langer. In uw eigen belang moet daarin verandering komen. Die de grijze haren niet ontziet, hoe zal 't hem ooit in de wereld goed gaan?’....
‘Amen!’ zei Antoine. ‘Die preek is wezenlijk niet kwaad. Ik zou u wel willen verzoeken, als 't niet te veel moeite is, mij dat op schrift te geven.’
‘Ik wil u gaarne op schrift geven, dat er nooit iets van u terecht zal komen,’ antwoordde de oudste automaat diep verontwaardigd. ‘Met gezindheden als de uwe gaat gij regelrecht naar uw verderf.’
‘Dan heeft het geslacht, dat onze vriend hier tegenover

{==357==} {>>pagina-aanduiding<<}

mij zoo even bedoelde, zeker ook van die soort van beginselen gehad,’ merkte Antoine op. ‘Zoudt u denken dat er van mij niets terecht zal komen? Laat ons eens vooronderstellen, dat ik, als de neef van onzen patroon later de chef van deze doorluchtige firma werd.... Wat zouden de heeren wel denken, dat er dan van henzelven terecht zou komen, als ze 't met mij op deze manier willen opnemen?......’
Antoine grijnsde, toen hij dit zei, en de drie automaten ('t moet gezegd worden, al werpt het een schaduw op de heldendaden die twee van hen reeds verrichtten).... ze verbleekten.
‘Op gevaar af van, indien dat gebeuren mocht, weggejaagd te worden,’ zei eindelijk de derde, die, zooals meer gebeurt wanneer men bloot toeschouwer geweest is, door den moed der anderen geprikkeld werd tot een razenden strijdlust, ‘op dat gevaar af, verklaren wij u dat uw gedrag deze firma onwaardig is en dat wij geen plan hebben 't langer te verdragen. Al wat wij zeggen, wordt door u in een belachelijk daglicht geplaatst. Al wat wij vertellen, wordt door u uitgelegd alsof wij kinderen zijn. Gij behandelt ons als uwe schoolmakkers en ontziet u niet, als ge lust hebt ons de grootste grofheden en oribeschaamdheden naar 't hoofd te gooien. Dat alles is niet langer te dulden. Dat kan geen mensch op den duur verdragen. 't Is mogelijk dat wij dom en onnoozel zijn, 't kan wezen dat gij in de wereld, waarin ge verkeert, geleerder en knapper menschen ontmoet, maar we hebben 't er tot nog toe mee kunnen doen en hebben geen behoefte aan uw hooge wijsheid.’
‘Ik merk, de heeren hebben een complot gemaakt,’ zei Antoine op luchtigen toon.’ Ze hebben zeker afgesproken, dat jonge mensch eens geducht op zijn plaats te zetten. Mag ik vragen of er nog meer in de samenzwering betrokken zijn? Is meneer Jansen er ook in? En mijn Oom? Mijn Oom is er zeker ook in, niet waar?’

{==358==} {>>pagina-aanduiding<<}

‘Samenzwering of niet!’ zei de oudste. ‘'t Begint ons te vervelen en wij kunnen 't niet langer verdragen.’
‘Als mijn Oom er nog niet in betrokken is,’ vervolgde Antoine, zonder op deze laatste woorden te letten, die dan ook niets anders waren dan 't refrein van het koor dat den oorlog bezong, ‘als mijn Oom er nog niet in betrokken is, dan zal ik daar wel voor dienen te zorgen. 't Kan voor een patroon zijn nut hebben, als er eens een nieuweling, een die geheel vreemd aan de zaken is en nog geen oude ingekankerde gewoonten heeft, op het kantoor komt; dat kan voor een patroon wezenlijk zijn nut hebben. Er kunnen kleine fouten en gebreken zijn, die den patroon zelven ontsnappen. Er kan de een of andere klerk zijn, die eigenlijk veel te oud is om zijne zaakjes behoorlijk te doen, en over wien men al lang gesproken heeft alsof 't tijd werd om hem zijn ontslag te geven, maar dien men uit genade nog heeft gehouden, en die toch niet bruikbaar meer is, omdat hij bijvoorbeeld wel eens wat dommelig is en wat langzaam wordt. Als nu zoo'n nieuweling in de gunst van den patroon staat en misschien familie van hem is, en allerlei middelen heeft om door de tweede en derde hand op zijn patroon te werken en allerlei dingen te vertellen, (altijd van dien hoogbejaarden klerk,) die waar zijn of niet zijn (dat is precies 't zelfde), dan kan zoo'n patroon, zeg ik maar, van zoo'n nieuweling groot voordeel hebben, vooral als die nieuweling, zoo als ik meen ook gezegd te hebben, een neef of zoo iets van hem is.’
De oudste automaat, die onder deze kleine redevoering over 't nut van jonge nieuwe klerken zeer bleek en stil was geworden, boog 't hoofd over zijn lessenaar en scheen verder geen deel te nemen aan 'tgeen er omging.
‘'t Heeft ook nog verder zijn nut voor een jong kantoorbediende,’ vervolgde Antoine, ‘als hij bevriend is of nog beter door bloedverwantschap verbonden is met den pa-
{==359==} {>>pagina-aanduiding<<}
troon.... want hij kan dan zoo licht een goed woord of een kwaad woord doen voor den een of anderen zijner collega's, die bezwaard is met een groot gezin. De vrouw van den patroon is, bij voorbeeld, gewoon hare japonnen te laten maken bij de dochters van zoo'n bediende met een groot gezin, en 't komt er, doordat die man een groot gezin heeft, zoo als ik gezegd heb, bijzonder op aan, dat die japonnen voortdurend bij gezegde dochters gemaakt worden, dan, zeg ik, is 't voor een jong bediende, die graag met de anderen op een goeden voet is of reden heeft om hun den voet dwars te zetten, zeer gelukkig, als hij invloed heeft bij de vrouw van zijn patroon.’
Antoine wist dat dit geval volkomen paste in de huiselijke omstandigheden van den automaat nommero twee. Hij had van zijne tante de bijzonderheden gehoord, waarop hij zinspeelde. Hij had dan ook de voldoening te zien, hoe genoemde collega die 't hoofd boog en verbleekte als de andere, even als deze buiten gevecht was gesteld.
En nu de derde nog, dacht onze dappere jongeling, terwijl hij een langgerekten geeuw slaakte, alsof de geheele quaestie hem verveelde. Dezen zullen we eenvoudig maar regelrecht aanpakken en buiten 't perk gooien. ‘Ik heb van den loopjongen gehoord, dat gij hem hebt uitgehoord omtrent dingen, die hij toevallig van mijn oom en meneer Jansen heeft opgevangen,’ zei hij. ‘Ik acht mij verplicht mijn oom te waarschuwen, dat hij niet veilig is in zijn eigen kantoor. Gij weet hoe hij die soort van dingen opvat.’
De derde automaat, die niet wist dat Antoine zelf reeds den dag, waarop hij op 't kantoor kwam, den loopjongen had omgekocht, sidderde toen hij vernam, hoe hij door dien jongen verraden was. 't Was waar dat meneer Melder eene zaak als deze hoog opnam. De automaat wist dit uit 't voorbeeld van eenen vroegeren bediende, die zonder genade was weggezonden. Ook hij viel dus ter aarde en had veel lust om genade te smeeken.......

{==360==} {>>pagina-aanduiding<<}

‘Ik herinner mij uit mijn schooltijd eene dergelijke historie van de Romeinen,’ prevelde Antoine, terwijl zijn gluiperige oogen stralen schoten van pleizier.’ Eén krijger versloeg drie geharnaste en zwaargewapende mannen door ze stuk voor stuk te nemen. 't Is maar een zaak van tactiek.’.................
En ziedaar, de korte geschiedenis van de triple alliantie. Gelijk 't meermalen in de wereld gebeurt, triomfeerde ook hier de boosaardigheid van één man over den rechtmatigen toorn van drie, die zich ten nauwste aan elkander verbonden hadden. Ge moet niet gelooven, wat men u zoo vaak wil wijsmaken, dat de deugd 't altijd van de ondeugd wint!.... ‘Maar aan 't einde? Als alles zijne beslissing krijgt en achterdeurtjes, krijgslisten of leugens niets meer baten?’... O ja, dan wel; en dat is bij de teleurstellingen, die wij onderweg in dat opzicht ondervinden, een wezenlijke troost......



{==361==} {>>pagina-aanduiding<<}

Twee-en-twintigste hoofdstuk.

't Loopt met Sam verkeerd.

Als iemand zei, dat Dolf Meinert geen vrinden had, dan jokte hij. Dolf kon er wel honderd noemen met wie hij biljartte, bittertjes dronk, paardreed of uit visschen ging. Daarentegen... als iemand zei, dat Dolf geen enkelen vrind had, dan sprak hij de waarheid. Dolf kon er niet één noemen, die hem dichter aan 't hart lag of langer op zijn trouw kon rekenen dan de overigen.
Dolf Meinert was de zoon van den ons bekenden Oostindischman, wiens naam ik bij deze gelegenheid meteen bekend maak. Men kon van Dolf niet anders zeggen, dan dat hij zooveel op zijn vader leek als van een goeden zoon mag verwacht worden, dat is, dat hij zijn vader in alle opzichten, waarin deze zich van andere natuurgenooten onderscheïdde, getrouwelijk weergaf, ja, overtrof. Ik ben zeker dat de oude Meinert in zijn jeugd de jonge Meinert zou geweest zijn, als hij in dezelfde omstandigheden geboren en grootgebracht was, behoudens de zegeningen van den vooruitgang, die ook in de levenswijze onzer jongelui onmiskenbaar valt optemerken.
Ik weet niet of onze statistiki daarop wel achtgegeven hebben - maar er is werkelijk op dat terrein veel vooruitgang. De oude heer Meinert kon niet nalaten dit herhaaldelijk op zijn bijzondere manier in 't licht te stellen. ‘Sakkerloot! meneer,’ zei hij, als hij aan dat chapitre kwam,

{==362==} {>>pagina-aanduiding<<}

‘sakkerloot! meneer, er is zoo'n verschil tusschen de tegenwoordige jongelui en die van mijn tijd. Weet je wat wij waren en weet je wat zij zijn? Wij waren schooiers en zij zijn groote heeren. Wij wisten wel beschouwd niet te leven, al maakten we beweging genoeg en al hadden we zonder eenigen twijfel veel gezonder en steviger corpus - maar we waren veel ruwer en minder royaal. Je begrijpt wel dat ik dat nooit tegen mijn jongen zal zeggen (ik houd dat heertje zoo kort als maar eenigszins mogelijk is), maar we gooiden geen tiende part stuk van 'tgeen ze tegenwoordig op kunnen, zelfs niet al konden wij 't doen, wat met mij ten minste volstrekt het geval niet was. Ik zeg niet dat 't beter is, zooals zij nu doen, maar het is een kolossaal verschil. Je moet tegenwoordig maar een vader hebben die 't kan uitzingen, of je kunt niet meedoen. Vraag je me of dit gelukkig voor de jongens is, ik zeg neen. 't Is veel beter dat ze door het kreupelhout moeten en half gebrek lijden. Dan komt er energie in. Dat heb ik zelf ondervonden. Maar je moet de wereld nemen zooals ze is en dan moet ik zeggen, dat de jongens zich tegenwoordig veel gemakkelijker bewegen dan wij. Neem maar eens den omgang met de dames! Wij waren houten Klaassen als je ons bij dames bracht. Op menig bal heb ik doodsangsten uitgestaan. En onze tegenwoordige heertjes?.... je moet ze maar eens zien. Ze voelen zich net zoo op hun gemak bij de dames als wij in een koffiehuis. Je kunt ze, als ze niet dronken zijn, overal brengen en ons kon je eigenlijk nergens presenteeren. Ik wil niet zeggen dat 't in alle dingen beter is dan vroeger, maar daarin zijn zij ons stellig de baas!’
Nu, dat Dolf Meinert in den omgang met 't vrouwelijke geslacht werkelijk was wat zijn vader in de tijdgenooten van zoonlief bewonderde, mag gezegd wezen. Hij was de type van een cavalier. Elk zijner vormen en bewegingen was een model van fatsoenlijkheid. Zoo vervelend kon een gezelschap niet wezen, zoo leelijk of onbeduidend kon

{==363==} {>>pagina-aanduiding<<}

eene dame niet zijn, of Dolf had een glimlach op de lippen en een aardigheid bij de hand. Er waren onder zijn vrienden die beweerden, dat hij die bewonderenswaardige lieftalligheid zelfs niet aflegde als hij stomdronken was, dat hij meermalen als hij feitelijk bijna niet op zijn beenen staan kon, zijne waardigheid van gentleman had opgehouden door de meest gepaste buigingen en complimenten. Ik behoef er niet bij te zeggen, dat Dolf om dit en dergelijke kunststukken in hooge mate de bewondering van de bedoelde vrienden genoot.
Toch was Dolf volstrekt geen saletjonker, in geenendeele verwijfd of verweekelijkt. Hij was veeleer een groote lompert, maar van die soort, waarop jonge meisjes verzot zijn, tegen wie hare mama's ze bijzonder waarschuwen, om zelve met den jongen te dwepen. Geen man kon het zwakke geslacht nonchalanter en onverschilliger behandelen dan hij, maar hij deed 't met een glimlach en een buiging en met alle dames op dezelfde manier. Even als zijn vader hem bewonderde omdat hij in Dolf een kleiner editie van zich zelven lief had, waren mama en de zusters verzot op hem, omdat hij, voor zoo ver koffiehuis en comedie dit toelieten, een goede zoon en een galante broer was.
Mama en de zusters deden dan ook al haar best om Dolf te bederven. Ofschoon zijn vader, ondanks alle traditioneele phrases van ‘korthouden’ en ‘mores leeren,’ den jeugdigen stamhouder niets weigerde wat deze durfde vragen (en dat was niet weinig), bleef er altijd nog heel wat over, wat Dolf niet durfde of niet kon vragen, omdat hij er geen titel of een zeer verdachten voor had. In die leemte voorzag in zulke gevallen mama. Zij vroeg nooit waarvoor Dolf geld noodig had. Zij had genoeg aan 't feit dat de arme jongen tekortkwam en kon zich moeielijk voorstellen, dat eene rechtgeaarde moeder haren zoon iets weigeren kon.
Dat de jongeheer, niettegenstaande die omstandigheid,

{==364==} {>>pagina-aanduiding<<}

nu en dan toch nog tekortkwam, is een bewijs te meer, voor zijn aanleg om een virtuoos in 't geldverkwisten te worden. We moeten evenwel eerlijk zeggen, dat hij niet altijd wist waar zijn geld bleef, daar velen zijner zoogenaamde vrienden speciale aanteekeningen dienaangaande hadden moeten houden, als hij dat zou hebben willen weten. Bij de eenvoudige manier waarop zijne thesaurie was ingericht, had Dolf weinig of geen aanleiding om hun dit te verzoeken.
't Is hier de plaats om weer eenige van die zedekundige opmerkingen lucht te geven, waardoor wij, romanschrijvers, tot den rang van zedeleeraars kunnen opklimmen. Ieder mijner lezers begrijpt welke de tekst van die preek wezen moet. Ik zal 't kort maken.
Er zijn moeders die een zeer bijzonderen aanleg verraden voor de rol, waartoe Mevrouw Meinert zich zonder eenige gewetenswroeging en werkelijk met een zekere zelfvoldoening leende. Als men dat ziet, zou men in verzoeking komen om de moederlijke teederheid voor eene deugd te houden, die Eva reeds voor den geest zweefde toen zij aan Adam den welbekenden appel toereikte. Ook zou men kunnen vragen, of de gewone scherpzinnigheid van de vrouw zich niet laat vereenigen met de zoo vaak geroemde en aangebeden zelfopoffering van het moederhart. In beide gevallen kan men met grond opmerken, dat de liefde nooit minder aantrekkelijk is dan als ze met zwakheid gepaard gaat. Als de Engelen al de tranen, die er geschreid zijn door heldere en schoone oogen over menschen, die den verkeerden weg opgingen, opmerken, en waarom zouden ze niet? als zij die verzamelen tot eene verzoening door de vele struikelingen en zonden van ons kortzichtig geslacht, dan zullen zij daarvan moeten afzonderen de tranen van die al te weekhartige moeders. Deze hebben ze zelve wel noodig om boete te doen over eigen schuld! Er is immers menig moederhart stukgereten met 't mes dat zij zelve gekocht en betaald had! Dat beeld is niet

{==365==} {>>pagina-aanduiding<<}

schoon en die gedachte is niet zachtmoedig of teeder, - maar we moeten nu en dan ook wel eens wreed zijn, waar dichters en hofpredikers ons verwend hebben door zoetsappige volzinnen en sentimenteele perioden, die de kwalen der maatschappij slechts verergerd hebben.........
Mevrouw Meinert was eene dwaze moeder en de zusters waren dwaze maagden. Zij troetelden den knaap toen hij gedrild had moeten worden; zij hingen aan zijn arm en gebruikten zijn geleide, ja ze verheugden zich in zijn fiere houding en driesten toon, toen zij hem een lompert en een domoor hadden moeten heeten. Als gij er iets van gezegd hadt, zouden ze u hebben uitgelachen!... Doch zeidaar preeks genoeg. Wij keeren tot ons verhaal terug.
Toen Dolf op den dag, waarop zijn vader den nieuwen oom ontdekt had, nadat de familie reeds van tafel was opgestaan, ter loops even thuis kwam, werd hem 't groote nieuws onmiddellijk in alle geuren en kleuren verteld.
Toen Dolf eenige nadere inlichtingen vroeg, en weten wilde hoe oom er uitzag, hoe oud hij wel leek en dergelijke, moesten de zusters bekennen dat ze daarvan niet meer afwisten dan hij en al wat ze van oom vertelden, op gezag van papa wisten. Ze kirden daarbij als een troep jonge duiven, dat 't een lust was om te zien. Ik geloof dat deze vrouwen groot en klein, zoowel mama als de meisjes, zouden hebben kunnen lachen als ze alle zes tegelijk doodziek op bed gelegen hadden, en de eene of andere iets geks of des noods iets heel akeligs had verteld. 't Was voor deze familie, die 't leven doorreisde en overal maar even ophield om de merkwaardigheden te bekijken en die alles merkwaardig vond, wat de reisboeken als onvergelijkelijk en allerbelangrijkst vermeld hadden, eene levensbehoefte om te lachen. Men kan dan ook veilig aannemen, dat ze op den duur alleen te genieten waren door menschen, die even vroolijk van aard waren als zij, of wier verbeelding genoeg ontwikkeld was, om ook mama Meinert met echtgenoote en kinderen optenemen onder de dingen, die men bij

{==366==} {>>pagina-aanduiding<<}

een mogelijke ontmoeting vooral niet verzuimen mocht zeer nauwkeurig in schets te brengen.
't Was voor Sam Beever een groot voorrecht, dat hij in dezen vroolijken kring zou worden opgenomen. Gelijk ieder begrijpen kan, had hij wel wat opwekking noodig. Zijn huiselijk leven was in vergelijking met de jaren, die hij als vrijgezel had doorgebracht, eene zware beproeving, al was het vorige tijdperk op zich zelf ook ver van schitterend geweest (iets wat ik iemand, die met onze Nederlandsche letterkunde bekend is, niet behoef te verzekeren). Ook de toekomst had voor Sam weinig vertroostends. Hij had een zeker angstig voorgevoel, dat zij niet genotrijker zou zijn dan de laatste levensuren van zijn beide voorgangers op het register van den Burgerlijken Stand, ofschoon Sam er voorshands geen plan had zich voor den kop te schieten, en gemoedelijk hoopte, dat hij door veel te eten en te drinken de tering weêrstand zou kunnen bieden, iets wat de meeste zijner bekenden nog niet voor zeker durfden aannemen.
Sam was eigenlijk gezegd nooit jong geweest en had op 't gebied der liefde en der poëzie geen andere lauweren geplukt dan de eerste rederijker de beste met beide handen grijpen, en, als hij lust heeft, zich zelven als een krans om 't hoofd winden kan. Zijn gevoel had door het langdurige reciteeren en copiëeren van de gevoelens en gewaarwordingen van anderen ontegenzeggelijk iets declamatorisch en iets boekachtigs gekregen. Verzen op de liefde of op 't vaderland hadden bij Sam denzelfden toon gehad. Alleen waren de laatsten in den regel meer brommend en de eersten meer sentimenteel geweest. Hoewel hij onderscheiden novellen geschreven had, waarin de liefde de hoofdrol vervulde en aan de hevigste hartstochten getrokken werd, of 't een marionettenspel was, kon men zeggen, dat Sam van de liefde en haar lijfstoet niet veel meer begrepen had dan de een of andere schooljongen, die met de bedoelde novellen dweepte. Deze omstandigheid was dan ook zonder

{==367==} {>>pagina-aanduiding<<}

twijfel de hoofdoorzaak van zijne verblindheid ten opzichte van zijn eigen levensgeluk.
Overigens was Sam, gelijk wij weten, geen kwade vent, zoodra hij onder goede menschen was, en zelfs bijzonder geneigd om met allen, die hem voorkwamen beter te zijn dan hij zelf, mee te doen. De luchthartigheid van zijn nieuw ontdekten zwager had hem aangetrokken, omdat een grond van goedaardigheid bij dezen niet te miskennen viel. Als die verkwikking hem niet bijtijds aangeboden was, zou Sam waarschijnlijk zelfs zijn ingedroogd.
Toch overtrof de toon, die in de familie Meinert heerschte, nog verre zijne verwachting. Zooveel vroolijkheid, die hem als argeloosheid voorkwam zooveel onbekommerdheid en zooveel natuurlijke eenvoudigheid, die steeds op 't randje van onnoozelheid en gevaarlijke onbezonnenheid zweefde, was hem zelfs nooit in de gedachte gekomen. Ook in de stoutste schetsen van den meest excentrieken zijner literarische kennissen was niets dergelijks te vinden.
Vijf meisjes van twintig tot veertien jaar, die elk oogenblik op 't punt schenen de armen om zijn hals te slaan of op zijn knie te gaan zitten; een jeugdige veelbeloovende neef, die met hem praatte over vrijen en liefde, alsof Sam geen getrouwd man en niet de oom van dezen knaap was; eene schoonzuster, die hem den raad gaf zijne onhandelbare vrouw te slaan of optesluiten, en die, terwijl zij die zedeles verkondigde, met haar eene been over de andere knie geslagen, meer de houding van een kleermaker dan van eene fatsoenlijke vrouw scheen bestudeerd te hebben, en eindelijk een papa, die hem dezen ongegeneerden kring voortdurend aanbeval en onuitputtelijk was in den lof van alle gebreken, die den bezoeker òf onmiddellijk in 't oog moesten vallen, òf door dezen vermoed konden worden.... wat kon men meer verlangen als eene verfrissching en verkwikking voor een man als Sam, wiens

{==368==} {>>pagina-aanduiding<<}

leven gedurende 't jongste halfjaar door onnatuurlijkheid en knutselarij verteerd werd?
‘Dolf heeft gezegd, dat hij u zou doodknijpen, omdat u hem zijn erfenis ontroofd heeft’.... ‘riep Suze, terwijl haar hooge piramide van zwart haar bijna op ooms schouder viel en zij in de handjes klapte, alsof zij hem wilde vangen, zooals een kind kappellen of vlinders poogt meester te worden. ‘Dolf zeit altijd zulke vreeselijke dingen waar nooit iets van komt, maar wij zouden 't ook niet toelaten’.....
‘Drommelsche meid!’ dacht Sam, terwijl hij naar den anderen kant poogde te kijken, want die koolzwarte oogen schenen een geheimzinnigen invloed op hem te hebben, ‘ze vergeet dat ik nog maar even veertig ben en denkt, geloof ik, dat de waardigheid van oom den mensch tot een blok maakt... ‘Ik ben niet bang voor die bedreiging’ zei hij hardop, ‘uw papa heeft mij dat heel anders verteld. Bovendien ben ik een oud man, en als uw tante en ik kinderloos sterven, krijgt gij toch al wat wij hebben’....
Dat bracht de geheele bende in dolle beweging. ‘Als oom en tante sterven!’ riep Suze. ‘Als oom, die een oud man is, aan verval van krachten sterft!’ juichte Mies, terwijl Cor en Co 't uitgilden, dat oom al grijs begon te worden en ze hem heel spoedig in een mooie kist met een toepasselijk opschrift zouden laten begraven. ‘Oom! hoe oud is u wel? ‘vroeg Mies’, u is toch zeker niet ouder dan vijftig of zestig jaar?’
Mies was zelve veertien en reeds een volwassen meisje, ten minste indien haar moeder, die dikwijls vertelde dat ze op haar vijftiende jaar al getrouwd was, volwassen mocht heeten, want Mies scheen net zoo oud en net zoo jong als mama, terwijl zelfs de fijnste waarnemer niet had kunnen raden, in welke orde de overige meisjes op elkaar volgden. 't Was of deze familie op hetzelfde oogenblik in de wereld gekomen was en tegelijkertijd als in een, zomernachtsdroom weer zou worden weggenomen. Toen Mies aan haar nieuwen oom vroeg of hij al zestig jaar

{==369==} {>>pagina-aanduiding<<}

was, had zij er volstrekt geen denkbeeld van, dat deze vraag gelijkstond met die, of hij een oud man was.
Sam vond 't alles behalve pleizierig dat hij voor zoo oud werd aangezien. Hij zette een vrij ontevreden gezicht en maakte bij zichzelven de opmerking, dat hij nog zeer goed de pretendent van een dezer jonge meisjes zou kunnen en ook wel zou.... willen wezen, maar hij wachtte zich wel dat te zeggen. Liever gaf hij de meisjes te raden, hoe oud hij wel wezen mocht. Nu, daardoor kregen zij aanleiding tot een reeks van dolle gissingen, die telkens met een schaterend gelach werden begroet, zoodat Sam 't onder zijn vroolijke nichtjes vrij benauwd had en in wanhoop zijn toevlucht bij de heeren zocht. Hij vroeg Dolf naar een paar oude bekenden, die hij als getrouwe bezoekers van societeit en koffiehuis kende en bemerkte met verbazing, dat Dolf die allen dagelijks zag; dat ze allen tot de bijzondere vrienden van zijn neef gerekend werden. Dolf gaf bovendien onbewimpeld te kennen, dat hij verrukt was zijn Oom in zoo'n straalkrans van fideele jongens te vinden en maakte zich, daardoor aangemoedigd, gereed om eene reeks van halfgangbare aardigheden aan Oom ten beste te geven, waarmee hij hier en daar onder zijne kornuiten opgang gemaakt en die papa blijkbaar al eens meer gehoord en toegejuicht had. Maar Dolf mocht Oom zoo niet aan de zusters ontvoeren. Alle vijf meisjes namen met vereende krachten weer bezit van het terrein en riepen mama te hulp, om haar goed recht te handhaven. Ze moesten weten waarom oom niet vroeger getrouwd was, hoe 't kwam dat juist tante zijn hart 't eerst getroffen had. Zij moesten weten of oom vroeger nooit verliefd was geweest en zoo al meer.... Sam kon van 't dartele goedje niet loskomen en had van tijd tot tijd werkelijk lust om zich boos te maken, maar er was geen sterveling aan wien hij zich had kunnen wenden; 'twas ontwijfelbaar dat oud en jong, indien hier sprake van oud en jong kon wezen, hem in koor zou uitlachen, als hij de zaak ernstig opvatte. Hij koos dus

{==370==} {>>pagina-aanduiding<<}

de wijste partij en liet met zich sollen, ja, hij vond in die rol, toen hij er eenmaal aan gewend was, zooveel vermaak als elk onzer zal doen, wanneer ons haar grijs begint te worden, en de droomen onzer jeugd nu en dan 't oude hart nog eens komen bezoeken. Na een paar uur was hij met zijne nichtjes even vertrouwelijk alsof hij ze als kleine kinderen gekend had, en de rol van speelpop voor hem was gepraedestineerd.
't Feit was dat de meisjes oom Sam werkelijk niet veel hooger aansloegen dan de Chineesche mannetjes, die in haar koffers meereisden, en van logement tot logement op den schoorsteenmantel van hare zitkamer gezet werden, dikke ronde kereltjes niet vuurroode chambrecloaks en nog rooder wangetjes en hoofden, die altijd ja knikten en kleine glurende oogjes die open- en toegingen. Oom Sam was voor haar eene curiositeit en 't was wezenlijk of ze hem van hand tot hand lieten gaan, om hem beurt voor beurt te bekijken en zich te verwonderen over zijne eigenaardigheden. 't Kwam bij dit levenlustige, bloedrijke volkje niet op, dat de man van die nare leelijke tante, van wie pa met zooveel verachting en afkeer sprak, een man kon wezen als een ander. Ze sprongen en dartelden om hem heen, alsof zijn hoofd aan alle kanten vastgeschroefd en zijn hart van leer of guttapersja was.
Mevrouw Meinert hield haar zwager dien avond te soupeeren. Hoewel Sam wist, dat hij zijne wettige huisvrouw daardoor diep ongelukkig maakte en de klachten hem thuis opwachtten, kon hij die verzoeking niet weerstaan. Hij vond er zelfs een wanhopig genoegen in zijne vrouw in gedachte te trotseeren en zijne lieve vrienden te toonen, dat hij heer en meester van zijn tijd was. Ongelukkig wist hij niet, dat dergelijk vertoon van macht aan deze lustige familie was verkwist. Zij had geen begrip van eenigen dwang ten dienste van huiselijke orde of gezag. Elk ging in en uit zooals hij verkoos en niemand gaf rekenschap van zijn doen en laten.

{==371==} {>>pagina-aanduiding<<}

Vóór 't souper werd Sam door zijn zwager op allerlei fijne wijnen en door zijn neef op zeer fijne en zware sigaren onthaald, terwijl de meisjes bij afwisseling bravour-aria's zongen of de piano martelden met walsen en quadrilles, die aan het paardenspel en 't café chantant herinnerden. Muziek, zei Meinert, was 't eenige wat zij goed kenden. Muziek en dansen scheen haar aangeboren te zijn. De gouvernantes hadden de eerste gronden gelegd en zij zelve 't door eigen oefening zoover gebracht, dat ze alles konden spelen wat zij hier of daar hoorden.
‘Ik herinner mij’ zei hij, ‘dat we op 't schip dikwijls met pleizier hebben zitten luisteren, als de matrozen op het voordek aan 't zingen waren. Suze speelde al de deuntjes, die we dan hoorden, den volgenden dag op een oude rammelkast, die in de kajuit stond.... de wijs, weetje,’ voegde hij er met een knipoogje tegen Sam bij... ‘de wijs, natuurlijk de woorden niet.’ Terwijl hij dit vertelde en 't glas van zijn gast boordevol bourgogne schonk, lachte de zorgvuldige vader dat hij schudde.’ Apropos, Suze! ‘riep hij zijn oudste dochter, die voor de piano zat, toe... ‘speel ons nog eens een van die liedjes van boord... je weet wel, die de matrozen zongen.’
‘Foei, pa!’ zei Suze, en Sam meende te zien dat ze nu een kleur kreeg ‘u moet wezenlijk niet zooveel bourgogne drinken.’
Dit ongepaste antwoord had dezelfde uitwerking als de herinnering aan de matrozenliedjes. ‘Je bent een brutaal nest,’ riep papa, en stootte met zijn zwager aan. ‘Zou je wel gelooven, dat de man, die dat kleine ding krijgt, onder de plak zal komen!..... 't Is net een stelletje met jou vrouw, Beever! altijd met de uitzondering, dat ze nooit zoo'n canaille zal worden als die was.’....
Bij deze ongevraagde herinnering aan de hoedanigheden van zijne vrouw, had Sam veel lust om boos te worden; maar de fonkelende bourgogne en de gulle toon van zijn gastheer lieten er hem geen tijd toe. Ook sleepte een

{==372==} {>>pagina-aanduiding<<}

wilde galoppade en daarop een nog doller polka hem onweerstaanbaar met zich voort, terwijl de geur van de havanasigaar, die hij juist als iets puik, puik had opgestoken, hem naar 't hoofd steeg. Sam had een onbestemd gevoel alsof hij in een andere wereld verplaatst was, in een soort van mahomedaanschen hemel, waar de een of ander een sprookje vertelde van eene booze vrouw, die haar man verwachtte en heel ongemakkelijk van humeur zou wezen als hij halfdronken thuis kwam, gevolgd door een soort van zedeles, waarin die man vermaand werd om zich daar niet aan te storen, maar het leven te genieten terwijl 't dag was.
Aan 't souper heerschte een buitengewone pracht. 't Scheen dat de tooverstaf van het geld hier zijne wonderen verricht had en een familair avondeten in een festijn veranderd. Sam, die gewoon was aan een eenvoudig boterhammetje met een kop thee, kon niet van zijne verbazing bekomen. Met ongeveinsden schrik voor de nachtrust van zijne beminnelijke nichtjes zag hij hoe de zwaar getruffeerde en gelardeerde schotels stuk voor stuk verdwenen, de ivoren tandjes met kanibalische rustigheid in de malsche kippen en patrijzen werden gezet, en, als aangegrepen door de betoovering, volgde hij het algemeene voorbeeld en dronk daarbij 't eene glas champagne voor, 't andere na. En ondertusschen werden de meisjes hoe langer hoe ondeugender, mama en papa hoe langer hoe trotscher op hun kroost en Dolf steeds familiaarder en gemeener. Dolf vertelde met naauw-gedempte stem de heldenfeiten van zijnen kring en terwijl de meisjes zich hielden, alsof ze er niet naar luisterden, merkte papa op, dat ze niet zoo dom waren als ze wel leken, al hadden zij geen gouvernante gehad die ze iets geleerd had. Hij zei maar altijd dat de wereld, het leven en de ondervinding 't 'm eigenlijk moesten doen.
Sam raakte omtrent dezen tijd van 't souper, zooals hij zich later herinnerde, minder op zijn gemak. Hij begon

{==373==} {>>pagina-aanduiding<<}

zich te schamen, dat die meisjes, zoo klein en nietig als ze leken, veel beter een glas wijn konden drinken dan hij. Hij was nooit een sterk drinker geweest, zooals hij tot Meinert zei, terwijl hij zijn glas bijschoof om het nog eens te laten vullen, maar hij had toch ordentelijk kunnen meedoen, doch ondertusschen voelde hij, dat de mannetjes op den schoorsteenmantel een loopje met hem namen, en meende hij dat de baboe, die toevallig in de kamer kwam, en uit gezelligheid haar tanden door de dikke lippen liet blinken, hem in zijn gezicht uitlachte. ‘Neen leelijke zwarte aap!’ meende hij te zeggen, ‘ik ben niet dronken,’ maar op 'tzelfde oogenblik werd zijne aandacht afgeleid door een toast, dien neef Dolf wilde instellen.
Dolf, die in later jaren, na veel wederwaardigheden en onverdiende miskenning waarschijnlijk als een Indische specialiteit voor de Tweede Kamer aanbevolen zal worden, was op het tijdstip van dit verhaal in de periode der toasten, een periode waarin 't hoogstgevaarlijk is met een jongmensch kennis te maken, tenzij men in een bierkelder is grootgebracht of zijne jeugd gesleten heeft met 't keuren van wijnen. In dat tijdvak van hun leven zijn jongelieden gewoon op allen en alles te drinken, is er geen onderwerp te bedenken dat hun geen aanleidinggeeft om uw glas vol te schenken, en u beleefd te verzoeken het tot den bodem te ledigen. En Dolf had bovendien op 't punt van toasten een zekere reputatie bij zijne vrinden. Als hij tegen zijn glas tikte of 't woord vroeg, zweeg alles om den vermakelijken onzin, dien hij met waardigheid ten beste ging geven. ‘Hij knoopt kop en staart aan mekaâr,’ plachten zijne kennissen te zeggen, ‘en komt daardoor nooit aan een end.’ Maar zij vergisten zich. Als hij over zichzelven voldaan was en genoeg naar zijn zin gesproken had, maakte Dolf er een end aan en werd dan vooral 't uitbundigst toegejuicht. Toen Dolf ook nu door een paar toasten, die Sam op hunne rechte waarde wist te schatten, en evenals mama en de zusters als modellen

{==374==} {>>pagina-aanduiding<<}

van parlementaire welsprekendheid begroette, zijn hart verlucht had, meende Sam dat de eer en 't fatsoen ook van hem vorderden dat hij iets zeggen zou. Als gewezen letterkundige, onder zijne vrinden indertijd bekend als de beste improvisator van hun kring, was hij aan zichzelven verplicht te toonen, dat hij in dat opzicht voor niemand onderdeed.
Hij sprak daarom met zekere aandoening, die aan een oude voordracht in de rederijkerskamer ontleend was en daar altijd goed effect gemaakt had, zijne nieuwe bloedverwanten aan. Hij nam al de breedsprakigheid van het hoogere toast-genre in acht, en wendde al de kunstgrepen aan, die op dat gebied tot de rhetorische figuren van het pathos kunnen gebracht worden.
Hij was gevoelig, zeer gevoelig voor de eer die hem dezen avond tebeurtviel. Hij zegende het toeval, indien 't een toeval heeten mocht, dat hem met zijn zwager Meinert en diens beminnelijke familie in aanraking gebracht had. Hij achtte zich gelukkig dat een band, die door jonge menschen wel eens als een hinderlijke en ongelukkige band beschouwd werd, hem tot een lid van deze familie gemaakt had. Hij zag in de toekomst door deze kennismaking een heerlijk verschiet voor zich. Zijne jeugdige nichten en zijn jeugdige neef zouden, zoo hij hoopte, in hem niet alleen den meerdere in jaren zien. Zijn hart was jong en hij hoopte (hier was een weinigje beving in zijn stem optemerken) hij hoopte dat zijn hart eeuwig jong zou blijven. Hoe zou een hart verouderen, dat gloeide voor liefde en vriendschap, dat brandde voor alles wat edel is en goed! Indien hij oud werd, of indien hij voor hunne frissche jeugd te afgesleten, te bejaard, in één woord nu reeds te oud was, dan moesten zijne jeugdige vrienden en bloedverwanten hem dat zeggen. Hij was geen norsch man. Hij kon jong zijn met de jongen, en hij kende het leven onder 't beeld van een brandende fakkel. Als hij in die hoedanigheid (hij bedoelde kennelijk de hoe-
{==375==} {>>pagina-aanduiding<<}
danigheid van brandende fakkel) iets gedaan of gezegd had, wat hem als man van leeftijd kenmerkte, dan zou hem dit eeuwig spijten, want zijn eenig streven was om niet oud, maar altijd jong en vroolijk te zijn. Hij zou daarvoor dan ook al zijne krachten inspannen. Wat hij hier had gezien en genoten.... (Hier werd de spreker zeer aandoenlijk en begon zijne gemoedsstemming of liever die van de bourgogne zich ook aan de overigen meetedeelen.)..... Wat hij hier had gezien en genoten was genoeg, om hem 't geloof in menschelijke deugd en goede trouw terug te geven! Hier was eenvoud, hier was liefde, hier was reinheid en vriendschap.... als hij zich nog aanbeval in aller vriendschap was 't omdat hij eene verre reis ging ondernemen en hen misschien in jaren niet zou weerzien. Sam wist zelf niet wat hij met deze verre reis bedoelde, en heeft met kalme zinnen geene dragelijke verklaring van die geheimzinnige woorden kunnen geven, maar op dat oogenblik deden zij een wonderlijk sterk effect. Mama Meinert en hare vijf dochters, die van nature en aanleg zwak van zenuwen waren, zaten onder den invloed van die verre reis te schreien en meneer Meinert senior schonk, in gedachten verdiept, zijn glas nog eens in. Hij had even als 't vrouwelijk personeel een onbegrensden eerbied voor het woord, niet als de uitdrukking der gedachte, maar als een soort van lied, waarmee men bij eenige oefening de gedachten van anderen beheerschen en overbluffen kan. Dolf alleen vatte den toestand zooals hij was, en waardeerde de welsprekendheid van zijn oom met kennis van zaken.
‘Geeft mij één ademtocht van uwe ziel’, riep Sam in klimmende opgewondenheid zijne roodzwarte familie toe, ‘geeft mij één sprank van het heilige vuur der vriendschap en der liefde dat u bezielt, en ik maak u tot koningen en vorsten in het rijk mijner fantasie. Laat uw hart mijn hart verstaan en wij spreken in geheimzinnige taal en schrijven in geheimzinnige teekens. Laat mij mogen lezen

{==376==} {>>pagina-aanduiding<<}

in den spiegel uwer onschuld en de reine bron van uwe argeloosheid, en wij zullen elkander begrijpen gelijk ieder onzer zichzelven begrijpt.’ (Indien dat waar was, zag 't er voor het wederzijdsch begrijpen ver van mooi uit). ‘Ik wil in dien geest één van de uwen zijn. Laat ons op elkanders welzijn drinken.’
Hoewel dit laatste wat plompverloren er tusschen viel, maakte de geheele speech toch een ongeloofelijk goed effect. De dames, die van oom Sam nooit iets dergelijks verwacht hadden, waren opgetogen en papa bracht goedwillig de zeer gebruikelijke dankbetuigingen voor den dag. ‘Dat hebt je meer bij de hand gehad’. Papa keek daarbij zijne vrouw en dochters veelbeteekenend aan, alsof hij wilde zeggen: ‘Wat heb ik u gezegd? Ziet ge wel, dat hij zoo min niet is!’
Neen, oom Sam was zoo min niet. Oom Sam was zelfs een aardig en gezellig man. Dat zei mama en dat beaamden alle dochters, toen hij met Dolf vertrokken was. Dolf zou hem thuis brengen, wat, zooals Dolf den volgenden dag aan al zijne kennissen vertelde, hoognoodig was geweest........
Bezing nu, o muze! den tocht van Sam Beever; hoe hij aan den arm van Dolf zijn kompliment maakte voor zijne schoonzuster en nichten, en de handen van zijn zwager in de zijne drukte, alsof hij werkelijk eene groote reis ging ondernemen, en de vrees, dat hij deze vroolijke en hartelijke menschen nimmer zou weerzien, zijn hart toeschroefde. Zing ons voor, hoe hij zijn jongen neef krampachtig vasthield, terwijl zij de straten van Amsterdam bewandelden en met angstige zorg de rechte lijn poogde te volgen, die de zoogenoemde groote steenen van de daarnaast liggende kleine steentjes scheidt. Laat ons hooren, hoe hij zijnen vriendelijken geleider verwarde verhalen deed van de dolle streken, die hij en zijne vrienden in hunne jeugd hadden uitgevoerd, en de edele gevoelens waarin zij destijds met elkander wedijverden, 't zij ze nuchteren of dronken waren, en hoe

{==377==} {>>pagina-aanduiding<<}

de jeugdige neef, die zijn eigen meerderheid in bescheiden welwillendheid poogde te verbergen, zijn oom aanmoedigde om zijn geheele hart uittestorten, alsof er in dat hart op dit oogenblik iets anders was dan geest van bourgogne en Champagneschuim! We wenschen te weten, in welke bewoordingen deze martelaar van het huwelijksleven zijn hart ontlastte voor den jongen man, die hem geleidde, en de roerende beschrijving te vernemen van zijne liefde voor de vrouw, eer hij gevallen was in de strikken van het huwelijk, de zielroerende verzekeringen, waarmee hij zijn nieuwen vertrouwde overtuigen wilde, dat hij nog dezelfde was, al had hij zijne laatste levensmaanden in een ijskelder doorgebracht.
Daarop zult gij ons verhalen, o Muze! hoe Sam Beever thuis kwam en met krampachtige hand de belknop greep, op 't oogenblik toen de steun van den laatsten menschelijken arm, die hem aangeboden was, hem ontviel; hoe hij naar binnen strompelde en zich vermande om de trap opteklimmen; hoe hij de slaapkamerdeur openstiet, alsof 't een stadspoort was en............
Hier zult ge terugtreden, o Muze! den vinger op de lippen leggen en heensluipen, om andere gehuwde en ongehuwde mannen te gaan opzoeken in het groote Amsterdam en huiswaarts te vergezellen naar de lieve vrouwen, die hen sinds lang niet meer wachten en den huisknecht die er op gehuurd is, om meneer in bed te helpen.... en ge zult vragen of 't Sam Beever, die zoo weinig verdragen kon en zoo weinig gewend was, zoo erg kwalijk genomen kan worden, dat hij zichzelven en zijn wanhopige wederhelft vergat, toen de bourgogne fonkelde, de champagne parelde, 't warme bloed van de jeugd bruiste, en de dolle polka van de piano oversprong op zijn zenuwen en van zijne zenuwen op zijne fantazie, die fantazie, van welke bevoegde vleiers hem meermalen gezegd hadden, dat ze rijk en vruchtbaar was..... Ik zeg in elk geval dat Sam zooveel wreede klachten van zijn wet-
{==378==} {>>pagina-aanduiding<<}
tige huisvrouw niet verdiend had, als de slimme lezer misschien reeds vooruit heeft samengesteld, en 't doet mij wezenlijk genoegen de vaste overtuiging te hebben, dat onze vriend, zoo er van dien aard iets gepasseerd is, in de zalige bewusteloosheid, die wijn en opgewondenheid hem hadden bereid, er niets van gehoord en zeker niet onthouden heeft...................................
Den volgenden dag ontmoette Dolf zijn oom in de Kalverstraat, maar 't was duidelijk dat die ontmoeting Sam Beever geen pleizier deed. Met de beschroomdheid, die ons op den morgen na een druk feest eigen is, zoolang de drukke feesten voor ons nog tot de zeldzaamheden behooren, beantwoordde hij Dolfs vraag of oom goed geslapen had, maar toen deze met den tact van iemand van ondervinding elke toespeling op den vorigen avond vermeed en zelfs geen vermoeden scheen te hebben van de onaangename gevolgen, die voor Sam uit 't gebeurde konden voortgevloeid zijn, vatte Sam moed en hoorde met betamelijke kalmte, hoe de familie Meinert verrukt was over de kennismaking en iedereen hoopte, dat Oom hen spoedig eens weer zou bezoeken.
‘'t Is jammer,’ zei Sam, ‘'t is jammer, dat ik u en uwe familie niet wederkeerig die beleefdheden bewijzen kan, waarvan ik gisteren zoo ruim genoten heb - maar ge weet zeker wel, dat de verhouding tusschen uw vader en mijne vrouw niet zoodanig is, als ik wel zou wenschen.’
‘Zoo?’ zei Dolf, die in dergelijke soort van huichelarij volleerd was. ‘Wij zijn nog zoo kort in het land, dat ik daarop niet gelet heb, ofschoon 't wel vreemd is, dat ik daarover nooit gedacht heb, maar’.... voegde hij lachend bij, ‘u zult mij niet kwalijk nemen, dat ik die familiezaken nog gaarne aan papa overlaat.’
‘Integendeel! 't Is heel natuurlijk,, dat uw papa vermeden heeft over zijn zuster te spreken, en wat u betreft, kan ik u geen ongelijk geven. De verhouding is ongeluk-
{==379==} {>>pagina-aanduiding<<}
kig van zoodanigen aard, dat eene ontmoeting mij voor geen van beiden gewenscht voorkomt. Ik heb zelfs vermeden aan uwe tante te vertellen, waar ik gisteren avond geweest ben. 't Is wel treurig, maar er schijnt een misverstand te bestaan, dat al dagteekent uit hunne jeugd.’
‘Zóó!’ en ‘O!’ zei Dolf, die meende op deze wijze zijne belangstelling meer dan voldoende aan den dag te leggen en noodigde, tot ernstiger zaken overgaande, zijn Oom uit, liever wat oesters met hem te gaan eten. Hij begreep wel dat oom, die zooveel ouder was, er geen hinder van hebben zou, maar hij zelf voelde zich een beetje minder frisch dan anders. Hij was niet gewoon te soupeeren en hij kon die zware bourgogne van 't hotel moeilijk verdragen. Sam liet zich onder dezen vorm de invitatie gaarne welgevallen, en weldra zaten de heeren zich te verfrisschen met oesters en ale. Ondertusschen kwam Sam tot de volle overtuiging, dat zijn neef werkelijk een fideele, goede jongen was.
Wie kent hechter vriendschap dan die met champagne begonnen en met oesters bezegeld is? Waar vloeien de harten inniger samen, dan onder het oog van den restaurateur, of bij de operatien, die een handige hand aan onze geliefkoosde weekdieren doet ondergaan? Sam en Dolf verscheelden meer dan twintig jaar in leeftijd, maar Sam gevoelde zich nog heel jong en Dolf was een van die naturen, voor wie alle vrinden goed waren, mits ze hem fideel en joviaal vonden. Er was dus niets onnatuurlijks in, dat de een zich tot den anderen getrokken gevoelde, dat Dolf 't volstrekt niet ongepast vond, zijn oom dien eigen avond meetenemen naar zijn gewoon koffiehuis en aan zijn vrinden te presenteeren. Hij vond daarin zelfs iets piquants, terwijl zijne jongensachtige natuur een zekere wijding kreeg door de tegenwoordigheid van een man van rijperen leeftijd, die onder zijn bescherming scheen te staan. Nu, Sam voegde zich al zeer gemakkelijk in deze nieuwe en ongewone rol. Hij speelde voor fideelen oom

{==380==} {>>pagina-aanduiding<<}

alsof hij 't zijn leven lang gedaan had, en was spoedig met de jonge heeren op een voet, die alle ongelijkheid in jaren en levensomstandigheden wegnam. De vrinden van Dolf vonden 't allergrappigst een oom van hun kameraad te kunnen behandelen, alsof hij hun gelijke was en maakten van die gelegenheid een ruim gebruik. Toen 't bleek dat de oom een even groot liefhebber van een partijtje biljart was als zijn neef en 't van dezen won in hartstocht bij alle andere spellen.... toen 't openbaar werd, dat Sam zoo goed als een zijner jeugdige bekenden een glas wijn dronk en er niet afkeerig van was om langer dan een van hen te blijven plakken; vooral toen de vroolijkheid ten top gestegen was en 't talent van hun gast, ten aanzien van toasten en liedjes, een zeer ontwikkeld talent bleek te zijn, in één woord toen deze roué's in hun gast een fideelen jongen van meerder leeftijd, maar even krachtvolle ontwikkeling als zij zelve ontdekt hadden, ontbrak er niets om Sam officieel te doen opnemen in den kring van Dolfs vrinden. Veertien dagen later was hij daarin geheel thuis, noemden allen zonder onderscheid hem ‘oom’ en werd hij dikwijls begroet met de vriendelijke titels van ‘ouwe jongen’, ‘oude knaap’ en dergelijke, waardoor jonge lieden gewoon zijn menschen van meerderen leeftijd de verzekering te geven dat hunne jaren hun volstrekt niet kwalijk genomen worden, dat ‘de hoop van 't vaderland’ en ‘de heeren der toekomst’ goedgunstig ten hunne opzichte de grijze haren of de kale kruin door de vingers willen zien.
Figuren als Sam Beever zijn in onze maatschappij niet zeldzaam. Zelden evenwel zijn ze zoo nauwkeurig bewerkt als hij en dragen ze de lasten en lusten hunner positie met zooveel bevalligheid en goedwilligheid. Sam voelde zich, door 'tgeen gij en ik als eene beleediging zouden opgevat hebben, vereerd. 't Soort van patronaat dat hij nu en dan scheen uilteoefenen over zijne jonge vrienden was voldoende, om hem in eigen oogen een zedelijk over-
{==381==} {>>pagina-aanduiding<<}
wicht te schenken, dat zijn deelnemen aan allerlei orgieën, naar hij meende, niet kon verzwakken.
Hebt gij zulk een Sam Beever nooit ontmoet? Dan weet ge ook niet hoe onze maatschappij in elkaar zit, dan hebt ge ook geen verklaring voor haar diep bederf en haar schijnbaar hooge ontwikkeling, wanneer het de moraal en andere geestelijke aangelegenheden betreft.
Ik heb menigmaal in een koffiehuis jongeheeren met rijzweepen en groote honden over de ingewikkeldste theologische en ethische vraagstukken hooren handelen. Met vollen ernst werd het recht of het onrecht van de een of andere zedelijke daad besproken, terwijl alles rijkelijk met bitter of rhumgrog begoten werd. Ik heb dan ook nooit in 't gezelschap eenen Sam Beever gemist, een man met grijzende haren, zeer dikwijls met zwakke oogen en een bril. Veelal was hij 't, die aanleiding gegeven had dat het gesprek eene ernstige richting nam, maar altijd was hij 't ook, door wien een anderen toon werd aangegeven, als men te ernstig en te warm werd. Zeer zelden zag ik dat de invloed van zoo'n ouderen vrind op de anderen gunstig werkte. In verreweg de meeste gevallen bleek hij de minst beschaafde en de meest geroutineerde te zijn.
Als ik aan deze ‘ouwe jongens en knapen’ denk, heb ik lust partij te trekken voor Sam Beever. Hij was ten minste oprecht in zijn opgenomenheid met zijn jonge kennissen, en voelde zich even jong als zij. Sam had inderdaad tot op dit oogenblik weinig of niets van de wereld gezien. Wat hij van de heldendaden zijner vroegere vrienden vertelde, bestond grootendeels in zijne verbeelding, die zeer rijk en werkzaam was. In de kringen, waarin Dolf hem gebracht had, was hij vroeger nooit geweest; hij had geen denkbeeld zelfs gehad van 'tgeen hij hier zag en hoorde.
Door zijn huwelijk was Sam op 't punt geweest uitte-
{==382==} {>>pagina-aanduiding<<}
drogen. De kennismaking met zijn neef en diens vrienden was voor hem een redmiddel, 't behoud van zijn levenslust en 't weinigje moed dat hij bezat.
Wie kan 't zich onder deze omstandigheden niet verklaren, dat Sam Beever na zijn veertigste jaar nog een weginsloeg, waarop hij bijna uitsluitend jonge menschen tegenkwam, en dat 't hem wel beviel op dien weg?......



{==383==} {>>pagina-aanduiding<<}

Drie-en-twintigste hoofdstuk.

Een oude en een jonge zondaar.

.... ‘Ondertusschen begrijp je wel, dat ik niet kan wachten tot die mooie plannen zijn uitgewerkt. Ik heb je al meermalen gezegd, dat ik geld noodig heb, en veel geld ook. Ik ben niet gewoon gebrek te lijden. Ik heb tijden gekend, dat ik met koets en paarden reed en jou oom niet aan mijn tafel zou hebben willen ontvangen. 't Hongerlijden verveelt me. Daar mot je aan gewend zijn, zooals jou kale jakhals van een vader en de rest van dat verwenschte ras, waartoe ik zelf ook behoor, maar die mij met 'r allen geen knip voor den neus waard zijn. Ik zeg je, dat ik weer geld wil zien en veel geld in handen hebben, en dat jij een ezel bent, als je niet naar me luistert en den weg van zeven mijlen opgaat, om misschien bij slot van rekening toch gefopt te worden... Ik kan daar niet op wachten. Ik ben al oud en moet me haasten. Ik verkies niet in nog erger hok dan dit hier te sterven. Ik moet met een koets begraven worden. Ik wil tegen dien tijd me kunnen doodzuipen als ik daar pleizier in heb. Als 't zoo gaat als tot nu toe, dan zullen ze me nog met een glas water en een stuk droog brood op mijn bed vinden. Ik zeg dat dat vervloekt hard is, als je met koets en paarden gereden hebt.’
‘'t Is mijn schuld niet, dat je gebrek lijdt’ bromde de

{==384==} {>>pagina-aanduiding<<}

andere verdrietig. ‘Je hebt me waarachtig al genoeg gekost, maar ik heb zelf niets, dat weet je wel.’
‘Dat is een vervloekte leugen, net zoo goed als dat je bluft op wat jij mij gegeven hebt. Ik weet niet of je hier van tijd tot tijd een paar kwartjes hebt laten vallen. Dat gaat me niet aan en op zulke kleinigheden verkies ik, die met koets en paarden gereden heb, niet te letten. 't Eenige wat ik weet is, dat ik geen gebrek verkies te lijden, omdat 't een stommigheid is, en jij 't maar voor 't grijpen hebt om daaraan een eind te maken. Laat ons bovendien eens kijken, wat ik aan jou verplicht zoude kunnen wezen, dat je niet honderdmaal aan mij schuldig bent. Ben ik 't niet, die wat van je gemaakt heb? Ik vond je als een onnoozel kind, met net zooveel kennis van de wereld als die kaars. Ik heb je de menschen leeren kennen. Ik heb je verteld wat ik van de wereld gezien had. Ik heb jou gewezen hoe je geld kunt verdienen, en hoe je 't moet aanleggen om de strikken te vermijden, waarin ik indertijd gevallen ben, en ik heb daarbij zelfs niet geschroomd te erkennen dat ik een heele boel dingen heel anders en veel beter had kunnen doen, dan ik ze gedaan heb. Ik verklaar je, dat ik nog nooit iemand zoo diep in mijn hart heb laten kijken als jou.... Heb je soms gemeend, dat alles te kunnen betalen met de beroerde kwartjes of guldens, die je beweert mij van tijd tot tijd gebracht te hebben? Ik verzeker je, dat ik in dat geval jou gaven veracht, dat ik te trotsch ben om mij 't geld voor de voeten te laten gooien, en dat ik de eerste gelegenheid de beste, als ik geld krijg, zal aangrijpen, om mij van die vervloekte weldaden vrijtemaken. Je moet niet vergeten, dat ik de eenige van al de Tekels ben, die geen ploert, geen domkop en geen stommerik ben; maar ik heb nooit kunnen denken dat jij zoo'n ondankbare hond zoudt wezen..... Ik ben geen heilig boontje geweest, maar ondankbaarheid heb ik altijd vervloekt leelijk gevonden. Dat je mij nou

{==385==} {>>pagina-aanduiding<<}

dag aan dag in de pekel laat zitten, en mij morgen op straat zult laten zetten voor een ellendige zes weken kamerhuur van dit krot, waarop ik vroeger mijn hond niet zou hebben laten slapen, dat is erger dan de gemeenste streek, die jou ooms of tantes ooit hebben uitgehaald en dat heb ik niet aan je verdiend.’...
De man, die zoo sprak is ons reeds eenigszins bekend. Een vluchtige blik in dit zolderkamertje is genoegzaam om het te doen herkennen. 't Is de man, wien tante Gonne al sinds twee dagen zoekt, en wij reeds vroeger hebben leeren kennen als den leermeester van Antoine Tekel.
‘Ik heb al gezegd, dat ik niet ondankbaar ben,’ zegt Antoine, want hij is de tweede persoon in deze samenspraak -, ‘en ik weet niet wat u 't recht geeft mij daarvan te beschuldigen, maar je weet even goed als ik, dat ik geen geld kan machtig worden, en dat je geduld moet hebben. Als ik eenmaal compagnon ben zal ik niet karig wezen, maar op 't oogenblik heb ik 't zelf niet. Al wat ik missen kon, heb ik jou al gegeven.’
‘En ik heb je al gezegd, en naar ik meen duidelijk genoeg, dat 't mij geen vier duiten schelen kan of je mij al wat gegeven hebt of niet. Met die afgezaagde uitvluchten heb ik niks te maken. Dat is goed om den een of anderen bedelaar den mond te stoppen, maar ik vertrouw toch wel, dat je mij niet als een bedelaar zult willen behandelen. Wat ik vraag moet ik hebben. Je zult toch niet willen, dat ik uit dit ravennest word weggejaagd, en misschien nog in een gasthuis of aan de Ommerschans terecht kom? Je begrijpt wel dat ik geen plan heb om mij dat te laten welgevallen.’....
Antoine beet zich op de lippen en kon een grijnslach niet geheel onderdrukken. Misschien rees de vraag wel bij hem op, wat zijn bloedverwant en mentor doen zou, als deze zijns ondanks door een paar dienders naar de genoemde kolonie gebracht werd, en was hij op 't punt

{==386==} {>>pagina-aanduiding<<}

den wensch uittespreken, dat dit weldra gebeuren mocht; maar 't was onmiskenbaar, dat deze jonge man, die geen leeftijd ontzag, en zooals wij weten den eerbied voor grijze haren lang te boven was, onder een geheimzinnigen invloed stond tegenover dezen man, een invloed die hem kwelde en waartegen hij kennelijk worstelde, maar die hem zijns ondanks overheerschte.
‘Ik kan er niets aan veranderen,’ zei hij pruttelend en ontevreden, ‘of ik 't je honderd- of duizendmaal zeg schijnt 't zelfde, maar ik kan geen gulden bij mekaar krijgen en hoe graag ik je helpen wou, begrijpt ge zelf wel dat ik 't niet kan.’
‘Omdat je op een verkeerden weg bent en je laat bedriegen door de stomme berekeningen van jou vader en paar malle ooms en tantes; omdat je juist doet 'tgeen, waartegen ik je zoo dikwijls gewaarschuwd heb en je vergaapt aan die misselijke firma!’ antwoordde de andere met minachting. ‘Heb ik je niet net zoo dikwijls, als jij mij nu al hebt willen wijsmaken dat je geen geld kunt krijgen, gewaarschuwd, toch niet te luisteren naar de oude-wijvenredeneering: dat je geduldig moet afwachten, tot 't jou oom Melder believen zal je een part in de zaak te geven. Bent jij als dat al gebeuren mocht, zeker dat hij er een halve cent zal bijgeven en dat je niet misschien als een uil zult staan te kijken, wanneer zijn testament geopend wordt en hij alles aan een weeshuis, de diaconie of God weet, aan welke andere nonsens-inrichting vermaakt heeft?.... Is dat praat van een verstandig mensch en heb jij je niet genoeg gespiegeld aan anderen, om secuurder te werk te gaan en mijn raad te volgen. Heb ik je niet geraden je geheel op de hoogte van de correspondentie te houden en hebben we niet al de handteekeningen van de firma's, waarmede de patroon handelt, in ons bezit. Weet je niet, dat er onder die allen niet een is, of ik kan ze zoo mooi namaken, dat de eigenaars zelve zich vergissen zullen en niet zouden durven bezweren,

{==387==} {>>pagina-aanduiding<<}

welke de hunne is?..... Waarvoor denkt je dat ik mij al die moeite gegeven heb?.... Denkt je dat ik daarbij enkel aan mijzelven heb gedacht, denkt je dat ik dat gedaan heb alleen in mijn eigen voordeel?.... Ik weet wel, nu ik de kunst geleerd heb, kunt je mij niet missen en ben ik de helft van mijn winst net zoo goed waard als jij. Misschien zou ik jou wel kunnen missen en alleen mijn fortuin maken, maar we zijn nu eenmaal aan mekaar getrouwd en ik heb het goed met je voor, dat weet je wel. Je zult niet ondankbaar genoeg wezen dat te vergeten.’
Antoine trok een gezicht, alsof hij een citroen moest doorbijten, terwijl zijn neef en leermeester dit met gemoedelijkheid zei. Hoezeer hij zelf dagelijks verkeerde te midden van allerlei lage en gemeene denkbeelden en indrukken, kon hij niet nalaten zich een oogenblik aftekeeren van dit mengsel van kuiperij, hoogmoed en dronkenschap.
‘Ik zie wel’, ging de andere voort, ‘dat je mij in den grond van je hart veracht, dat je mij voor een zuiplap houdt en misschien wel wenschen zoudt dat ik dood was... maar je weet net zoogoed als ik, dat je daar later berouw van zult hebben, dat je mij niet missen kunt en jijzelf over vijfentwintig jaar net zoo'n ellendeling zult wezen als ik. Dat is je noodlot en dat kunt je niet ontgaan! Al de Tekels gaan denzelfden weg op. Ze worden rijke en hooggeplaatste ellendelingen, die zich door knoeierij en leugens tot hun dood op de been houden, of ze zakken al dieper en dieper, tot ze ergens in een achterbuurt sterven..... Maar dat wil ik juist niet,’ grinnikte hij, ‘en daarvoor wil ik jou bewaren. Ik wil een mooien slag slaan, den laatsten en mooisten van mijn heele leven, en ik wil jou daarin laten deelen.’....
‘Dat hebt je me nu al honderdmaal verteld’, viel Antoine hier in,’ maar als ik eenmaal lid van de firma kan worden, dan krijgt gij toch immers uw deel!’
Antoine zei dit laatste op den vriendelijken toon, waarop

{==388==} {>>pagina-aanduiding<<}

men een kind aanspreekt. Hij wenschte werkelijk den man, die over hem zat en door den invloed van jenever en kwade praktijken reeds min of meer kindsch geworden scheen, tot zijne meetting overhalen. ‘Met wat geduld en volharding berelken wij zonder gevaar en zonder kans van mislukken 'tzelfde doel’, voegde hij er bij.
‘Mijn beste jongen!’ antwoordde de andere op een toon van medelijden en met vaderlijke welwillendheid. ‘Wie heeft u zulke valsche idees in 't hoofd gebracht en mijn verstandigen neef zoo in de war gemaakt? Nog geen jaar geleden was hij zoo wijs en had zoo'n goed inzicht in de zaken, en kon zich zoo geheel vereenigen met de denkbeelden van zijn ouden neef, die toch ook nog al zoo wat van de wereld gezien heeft..... Och, och, wat hebben ze hem gefopt en wat zal hij zich nog laten foppen!’
De man van ervaring wist, dat deze woorden voor Antoine onverteerbaar waren. De gedachte, dat hij zich zou laten foppen, was 't laatste bolwerk, dat deze overgeven zou. 't Effect bleek dan ook in de drift, waarmee hij zijn neef in de rede wilde vallen, maar deze ging voort:
‘Ge zult wel denken, dat ik zoo spreek in mijn eigen belang, omdat, als jij dien langen weg inslaat, ik die uitkomst niet zal beleven. Nu, ik zal geen poging doen om dat tegentespreken. Als jij als een zoete, geduldige jongen, naar jou hoogwijzen vaders raad, jaar en dag op de kantoorbank blijft zitten, wachtende tot oom Melder er afstapt, dan zal ik lang begraven wezen, wanneer jou koets ingespannen wordt, en dat heb ik niet aan je verdiend, daarvoor heb ik mijn dagen en nachten niet aan je opvoeding besteed en vertrouwelijker met jou gepraat dan met iemand anders - maar 't spijt mij voor jezelf. Je laat je foppen door die mooie vooruitzichten, en zult nog wel om mij denken, als je zult zien hoe je gefopt bent.... Lieve jongen! hoor toch, wat ik je bidden mag, naar wijzen raad en niet naar 't krankzinnige volk, dat wij beiden onze familie noemen, over wier onverstand ik mij al zoo

{==389==} {>>pagina-aanduiding<<}

dikwijls bijna doodgeërgerd heb! Wat willen de Tekels van je? Wat denk je dat jou vader voorheeft? Denk eens na over 'tgeen ik je zeg. Als jij op de kruk van oom Melder zit en 't Melder en Cie of Melder en Tekel zal wezen, dan zal de uitgehongerde bende je op 't lijf vallen en je bloed zuigen en zich met je beste sappen voeden. Dan zult je te laat zien, dat 't hun nooit om jou belang te doen geweest is, dat ze je maar hebben gebruikt om hun eigen leege maag te vullen. Dat is altijd de manier van dit volk geweest. Zóó hebben ze met mij gedaan en zóó zullen ze met jou doen. Hebben ze mij niet aangespoord tot allerlei ondernemingen, om als ik een honderd gulden of wat verdiend had, duizenden bij mij te komen opeten. Ik heb indertijd, zooals je weet, een rijk huwelijk gedaan, maar ik wil verdoemd zijn als mijn eigen bedelaarsfamilie niet 't meeste profijt er van gehad heeft, en toen ik eindelijk ongelukkig was en alles kwijt raakte... waar was toen uren in den omtrek een Tekel te vinden? De Tekels, mijn jongen! zijn goede tafelschuimers. Ze zijn vraatziek als wolven en versmaden niets, wat door laagheid en vleierij te krijgen is, maar als ze je niet noodig hebben, als ze er bovenop zijn of hun doel met je bereikt hebben, dan kunt je secuur zijn dat ze je trappen zullen.... onthoud maar eens wat ik je zeg. 't Is een geslacht zonder trouw en eer, 't is een ras, waarvoor de hel te goed is en bij 't welk de duivel voor een fatsoenlijk man kan doorgaan. Ik zou onzen stamvader den hals wel willen omdraaien, omdat ik in zoo'n vervloekte familie geboren ben. Ga je gang en luister naar 't geen zij u raden. We zullen eens kijken hoe ze jou foppen, zoo slim als je bent!’....
Er lag in deze laatste woorden zooveel haat en tevens zooveel ironie, dat Antoine zijn bloedverwant met eenige ontzetting aanstaarde. Om hem een weinig tevreden te stellen zeide hij: ‘Ik geloof dat ge u overdreven bezorgd maakt. 't Zal, als ik mijn doel bereikt heb, immers nog tijd genoeg zijn om hen afteweren. We zullen dan eens

{==390==} {>>pagina-aanduiding<<}

kijken wie van ons de slimste is.’ Antoine lachte hardop bij de voorstelling van dezen wedstrijd. ‘Ik geloof dat ik mans genoeg ben, om te zorgen dat ik aan 't langste end trek. Niet om de familie, maar om mijn eigen belang houd ik 't voor verstandig niet te overhaast te werk te gaan.’
‘Zooals gij u verbeeldt, ja. Nu, 't is mij goed. Als gij niet wijs genoeg zijt, moet je maar door schade en schande leeren. Ondertusschen zal ik mijn eigen weg moeten gaan. De nood dwingt. Gij wilt blijkbaar toch niet meer naar mij luisteren. Ik kan u ook wel missen, zooals ik strak zei, en steek 't dubbele bedrag in mijn zak. Alleen gij kunt er scha bij hebben. Meneer Melder zal zich ongetwijfeld niet haasten, om mijn medeplichtige tot zijn compagnon te maken, als hij op 't spoor komt van de manier, waarop gij van zijn vertrouwen misbruik gemaakt hebt, maar dat gaat mij niet aan. Ik kan mij alleen wel redden, en 't is niet mijn schuld, als bij slot van rekening 't eene zoowel als 't andere u door de vingers glipt. Laat ons 't hierbij laten en elk zijn weg gaan. Ik zie dat we elkaar toch niet lijken op den duur.’
Antoine verbleekte. ‘Wat wilt gij dan doen?’ vroeg hij gejaagd, ofschoon hij wel vermoedde, wat de andere bedoelde. ‘Ge wilt toch niet zonder mij, alleen.’....
‘Zoo als gij zegt. Ik wil alleen, zonder u, geheel en al op mijn eigen houtje doen, wat ik mij had voorgesteld met u te zullen deelen. Gij wilt geen compagnieschap, geen bondgenootschap met mij. Wat rest mij anders dan mijn eigen weg te gaan, ook zonder u. Ben ik niet door uw vriendelijke zorg in staat gesteld, om den geheelen omvang van Melders zaken te overzien? Heb ik niet de volmaakte afdrukken van alle facsimilé's der correspondenten door uw welwillende bemiddeling in handen?... Komaan! we moeten er dan maar als goede vrienden een eind aan maken. Ik zie, dat ik mij in je vergist heb, toen ik dacht dat gij wijzer waart dan de anderen. Ver-
{==391==} {>>pagina-aanduiding<<}
leden jaar toen gij bij Melder kwaamt, waren we 't volmaakt eens over 'tgeen je te doen stond. Ge hebt je ook al laten bedotten en bepraten.... 't spijt mij.... maar 't is niet anders. In Gods naam, ik zal 't dan alleen wel klaarspelen.’
Terwijl hij zoo sprak, had de man zich van Antoine afgekeerd, en scheen hij voornemens verder niet op hem te letten.
Dat was voor Antoine te veel. Wat de sluwe oude zondaar berekend had gebeurde. Zijn jeugdige leerling voelde een koude rilling door zijne leden gaan en rees half op, alsof hij een groot oogenblikkelijk gevaar moest voorkomen.
't Werd hem op eenmaal duidelijker dan ooit, dat hij aan dezen man geketend was. Met ontzetting werd hij gewaar, dat hij in zijn macht was. Zonder erg had hij, zooals wij weten, in de dagen toen hij zich nog geheel aan diens inzicht onderwierp, zijnen bondgenoot de wapenen in handen gegeven, die deze, zoodra hij wilde, tegen hem keeren kon, en wat 't ergste was, als zijn neef deed wat Antoine vermoedde, zou hij de jongere, al de schade en al de schande medeoogsten, zonder iets van de voordeelen te genieten.
‘Gij wilt, zoo als ik weet, valsche wissels maken!’ gilde hij angstig. ‘Gij hebt daarvoor mijne tusschenkomst gebruikt. Ge wilt mij daarbij opofferen, alsof ik u verraden had.’
‘Natuurlijk,’ zei de andere koel. ‘Ik heb niet te vergeefs dagen en nachten besteed aan de studie, om de nandteekening van uw patroon en van al zijn handelsvrinden nateteekenen. 't Wordt tijd dat ik mijn loon ga verdienen. 't Is uw eigen schuld, indien gij er niets van geniet. Ik zal mij wezenlijk verheugen als dit 't ergste gevolg is, dat er voor u uit voortkomt. Ik zou daar geen voordeel van hebben, en ik zal nooit vergeten, dat gij zoo lang mijn lieve neef en gehoorzame leerling geweest

{==392==} {>>pagina-aanduiding<<}

zijt..... maar je begrijpt, daar ik geld, en zeer gauw geld noodig heb, dat ik mij niet aan zoo'n kleinigheid kan storen. Bovendien 't ergste is toch waarschijnlijk nog maar, dat Melder u wegjaagt, als hij u verdenkt.... en’ (hij lachte schamper terwijl hij dit zei) ‘dat die slimme en berekenende, die geduldige en volhardende Tekels, die mij te slim af meenden te zijn, op hun beurt gefopt worden.... Melder zal, als hij u weggejaagd heeft, een testament maken, waarin alle diaconiën betrokken zullen zijn.... Ha! ha! op die manier zal ik de armen nog bevoordeelen en een philanthroop worden uit de derde hand!’.....
't Kwam bij Antoine niet op, dat hij deze gevolgen kon voorkomen door oom Melder te waarschuwen, door de aandacht der politie op zijn neef Tekel te vestigen.... 't eenige wat hij daghelder begreep was dat zijn aandeel aan de winst, die zijn bloedverwant zou maken, voor hem verloren dreigde te gaan, en dat deze door zijn eigen onvoorzichtigheid meer macht over hem gekregen had dan hij ooit voor mogelijk gehouden had.
Toen hij 't vorige jaar bij Melder op het kantoor geplaatst was had hij, zooals wij weten, wel een zeker vaag denkbeeld van den een of anderen mooien slag in zich opgenomen. Als hij toen had moeten verklaren wat hij zich voorstelde, zou 't misschien geweest zijn, dat hij den lessenaar van zijn oom met een valschen sleutel zou openbreken, nu en dan kleine sommen ontvreemden, waarvan hij aan zijn neef een gedeelte zou afstaan, totdat ze genoeg hadden om samen op den loop te gaan. Aan valsche wissels, aan een lang beraamd en uitgewerkt plan van berooving, waarbij duizenden in 't spel zouden zijn, had hij niet durven denken. Dat hij door aan het kinderachtige verzoek om kopieën van alle brieven en nu en dan een kijkje in de origineelen, die door zijn handen gingen, te voldoen, zichzelven een strop om den hals zou kunnen halen was niet bij hem opgekomen. Hij had zelfs wel eens gelachen om de liefhebberij voor autographen,

{==393==} {>>pagina-aanduiding<<}

waaraan zijn diepgezonken bloedverwant later gebleken was te lijden. Op eenmaal werd hem nu duidelijk, dat hij zich van dezen man niet meer kon losmaken, dat hij hem niet kon tevreden stellen met eene kleine ondersteuning, noch, als hij wilde, zonder hem zijn eigen weg gaan. Die man had zijn ziel gekocht. Die man beschikte over zijn toekomst, zijn leven en zijn wil.
‘Ik dacht niet, dat gij 't zoo hoog zoudt opvatten,’ zeide hij een schijnbaar luchtigen toon aanslaande. ‘Ge begrijpt wel dat ik maar vooronderstellenderwijze sprak van 'tgeen gij als ernst opneemt. Ge weet heel goed, dat ik zonder u niets doen kan; maar ik dacht ook uw belang beter te dienen door geduld te oefenen en ons plan meer... binnen de grenzen van de wet te brengen. Over valsche wissels heb ik nooit gedacht.’
‘Daarvoor waart ge zeker te braaf?’ vroeg de andere schamper. ‘'t Verwondert mij niet. Nog nooit is er zeker onder ons over gesproken en de jongeheer was te onnoozel om te begrijpen, waarvoor al die kleine teekeningetjes dienen moesten, die hij mij van tijd tot tijd gebracht heeft. Nu, dat kan ik mij begrijpen. Ik heb er wel gekend die 't met minder omslag deden, maar ik heb 't er nu eens op gezet om een grooten slag te slaan, en de mooie firma Melder, waarop de jongeheer aast als op een goudmijn, een leelijke kool te stoven..... Ik had moeten bedenken dat mijn jeugdige neef voor zoo'n kolossale onderneming de man niet was. Hij is nog te jong. Hij heeft nog te veel gemoedsbezwaren. Niet waar? de jonge man zou er nooit toe kunnen komen om de helft te nemen van de duizenden, die wij ontvangen zullen, alsof 't de eerlijkste zaak van de wereld was? Nu, ik zal de laatste zijn om u daarover hard te vallen. Laat 't tusschen ons uit zijn. We gaan eenvoudig elk zijn weg’....
En weder keerde de oude schelm zich van zijn kweekeling af, alsof hij oordeelde dat nu alles tusschen hen af gepraat was.

{==394==} {>>pagina-aanduiding<<}

Antoine, die ondertusschen al bleeker en bleeker was geworden en zich krampachtig aan den matten stoel, waarop hij zat, vasthield, keek zijn neef met klimmende ontzetting aan. Meer eff meer voelde hij zijn borst hijgen onder den druk van de hand, welke de schurk bij de laatste woorden naar hem had uitgestrekt. Die hand, vermagerd door ouderdom en bevende door den invloed van sterken drank en hevige hartstocht, geleek de klauw van een gier. Onwillekeurig deinsde Antoine terug, terwijl zijn sluwe, fluweelen tong al haar lenigheid scheen verloren te hebben.
Indien men hem op dat oogenblik gevraagd had of hij zijn neef haatte, zou hij geen bepaald antwoord hebben kunnen geven. Hij haatte hem, omdat hijzelf in zijne macht was, maar tegelijkertijd kon hij aan zooveel slechtheid en gemeenheid zijne bewondering niet weigeren.
‘Ik weet niet waarom gij de zaak zoo hoog opneemt,’ zei hij na eenige oogenblikken. ‘'t Is wezenlijk de moeite niet waard om elkaar zoo hard te vallen. De heele geschiedenis is deze, dat gij wat meer haast maakt dan ik. Naar mijn plan, of liever naar 'tgeen ik door ondervinding als 't beste heb leeren kennen, zal mijn oom er niet beter afkomen dan volgens 't uwe. Ik dacht alleen maar, dat wij op die manier secuurder spel speelden.’
Dit werd op eenen onderworpen toon gezegd en blijkbaar met 't doel om zijn toornigen bloedverwant te bevredigen. Deze keerde zich dan ook een weinigje naar hem toe en zeide;
‘Als ge mij dat eerder gezegd had, zou ik misschien anders gesproken hebben. Wat mij 't meest ergert, is dat ik uw vertrouwen schijn verloren te hebben. Dat is mij eene ondragelijke gedachte. Overigens kan ik niet anders zeggen dan wat ik gezegd heb, dat ik mijn weg ook zonder u wel vinden zal.’
Dit laatste was huichelarij. De oude schelm was dolblij dat Antoine bijdraaide. Hij begreep heel goed dat hij,

{==395==} {>>pagina-aanduiding<<}

zonder dezen, niets zou kunnen doen, want hij had geen 't minste plan, zijn handen alleen in 't vuur te steken. Hij kon zichzelven niet ontveinzen dat Antoine, als hij de positie goed begreep, met de voorgenomen schurkenstreek van zijn neef zijn voordeel kon doen. Hij wist maar al te goed, hoe hijzelf stond aangeschreven en wie 't eerst geloof zou vinden, wanneer Antoine alle medeplichtigheid met hem loochende of hem voorkwam door den bedreigde te waarschuwen. Evenwel bij 't voordeel dat hij behaald had, moest hij zorgen geen enkel blijk van zwakheid te geven. Daarom voegde hij, toen Antoine zweeg, er bij:
‘Gij zult toch na hetgeen wij besproken hebben, er niet langer aan denken uw gedrag tegenover mij te rechtvaardigen. Indien gij 't vergeten en vergeven wilt hebben, weet ge wel dat ik niet haatdragend ben, maar 't zal, hoop ik, voor het laatst zijn. Ik kan niet ontkennen, dat ik geen lust zou hebben om voor de tweede maal op die manier met u te praten. Ik heb 't goed met u voor, maar ik kan niet velen, dat ge mij ondankbaar bejegent. Ik ben vergevensgezind als een vader, maar ik kan ook streng zijn als een rechter.’
Hij stak de vieze, magere hand naar Antoine uit. Deze greep haar aarzelend aan, en beloofde neef voortaan nooit weer te zullen verloochenen. In later dagen heeft hij menigmaal gedacht, dat met dien handdruk over zijn leven beslist werd en die belofte zijn doodvonnis teekende. Op dit oogenblik maakte de gedachte dat ze verzoend waren hem blind voor den prijs, waarvoor de verzoening werd gekocht.
‘Laat ons liever dan zoo te twisten en te vechten,’ vervolgde de oudste dezer Tekels, ‘laat ons liever eens bedaard overwegen wat wij kunnen doen om 't spoedigst tot ons doel te komen. Ik zei niet neen, toen gij van valsche wissels spraakt, omdat wij die misschien wel noodig zullen hebben, maar er zijn nog wel duizend andere

{==396==} {>>pagina-aanduiding<<}

middelen, waardoor wij minder gevaar loopen en de zaak rustiger kunnen behandelen. Ook moet ge niet meenen, dat ik u overijlen wil, als daardoor de onderneming schade lijdt, maar ik heb om zoo te zeggen alles voor u klaargemaakt. Gij hebt maar te volgen en te doen wat ik u aanraad. Als alles gaat zooals ik 't heb opgezet, dan zijn we heden over een jaar beiden voor goed bezorgd..., Ondertusschen moet ik hier blijven en geld hebben. Gij zult wel een middel weten om 't mij te bezorgen. Anders zal ik mij wel genoodzaakt zien 't een en ander te doen, wat 't heele plan in duigen zou kunnen gooien. Kom mijn jongen!’.... vervolgde hij, terwijl hij opstond en zijne handen vertrouwelijk op Antoine's schouder lei, ‘je bent toch niet dwaas, om voor een ellendigen gulden of wat zoo'n mooi plannetje te bederven. Leen van dezen of genen uwer vrinden een klein sommetje. We hebben dat wel eens meer bij de hand gehad, of..... neem wat geld op. Uw positie bij Melder maakt de joden immers nog al gewillig voor mijn slimmen neef, niet waar.’
Er was in die vertrouwelijkheid nog meer huiverigs dan in de hevigheid waarmee de man straks zijn wrevel gelucht had. Antoine, ofschoon aan dat mengsel van kruipende laaghartigheid en ruwe aanmatiging gewoon, kromp onderde liefkozing ineen.
‘Ik heb u al bezworen en als dat niet genoeg was, doe ik 't nog eens, dat ik geen geld heb, geen geld meer te leen kan krijgen en al tot over mijn ooren in de schulden zit. Ik weet niet hoe ik 't zelf uithouden zal,’ zei hij zuchtende. ‘Ik kan zoo waarachtig als ik leef niets voor u doen.’
‘Dan ziet ge wel, dat ik moet,’ zei de andere, terwijl zijn gelaat weer de uitdrukking van straks aannam. ‘Ik kan u zelfs niet langer tijd geven dan tot morgen. Ik heb geen lust mij op straat te laten zetten om een gril van u, een laffe vrees om uw schulden met een vijf-entwintig, of laat mij zeggen vijftig gulden te bezwaren.

{==397==} {>>pagina-aanduiding<<}

Morgen ochtend moet ik vijftig gulden hebben of gij zult mij dwingen iets te doen.... wat ik na uw berouw niet graag doen zou.’....
‘Ik kan van geen enkelen mijner vrinden een cent meer teleenvragen,’ jammerde Antoine. ‘Als dat niet zoo was, zou ik 't u niet weigeren, dat weet ge wel, maar ik sta bij de heele wereld in 't krijt en de Joden borgen mij ook niet meer, sinds die vervloekte smous uit de Warmoesstraat er achter gekomen is en aan al zijne confraters verteld heeft, dat ik bij Melder net zooveel inkomen heb als de anderen.’
‘'t Is uw zaak hoe gij 't geld wilt vinden,’ zei zijn neef onverschillig. ‘Ik heb met niets anders te maken, dan met 't feit dat ik het noodig heb. Iemand, die met koets en paarden gereden heeft en eenmaal zelf met volle handen rijksdaalders op de straat gegooid heeft, kan zich met zoo'n nesterij niet bemoeien. Evenwel, wil ik u wel eens helpen zoeken. Misschien vinden wij samen nog een goudmijn. Wij hebben allebei nog al een fijnen neus’... de man lachte bij deze aardigheid luidkeels. 't Was dan ook nog al aardig te denken dat twee Tekels, dus twee menschen met fijne neuzen, geen muntje van vijftig gulden zouden kunnen vinden!
‘Laat ons eens kijken!’ ging hij voort. Wat zou mijn schrander neefje van tante Melder denken? Zij representeert in zekeren zin de helft van de groote kas, waaruit wij in 't vervolg zullen putten. Wat dunkt u, als ge haar eens vijftig gulden teleenvroegt?’
‘Tante Melder heeft mij eergisteren nog geld in de hand gestopt, ofschoon 't maar een bankje van vijf-entwintig was.’ antwoordde Antoine met eenige aarzeling. ‘Ik kan bij haar dus vooreerst niet aankloppen..... Als ik geweten had dat gij zoo hoog noodig geld moest hebben, zou ik die vijf-en-twintig gulden voor u bewaard hebben. Ze zijn nu al lang den weg van alle vleesch gegaan!... Bovendien tante Melder is zoo royaal niet

{==398==} {>>pagina-aanduiding<<}

als gij schijnt te denken, en ik geloof ook niet, dat haar privaatkas altijd even goed voorzien is. Van dien kant behoeft gij geen hulp te verwachten.’
‘Ik heb wel eens gedacht’, antwoordde de oude man, ‘dat gij een zeker crediet bij uw oom zelven moest zien te krijgen. Dat zou ons veel gemak bezorgen, en 't mij mogelijk maken met den grooten coup een beetje langer te wachten.’
Antoine keek zijn mentor met verbazing aan. ‘Een crediet bij mijn oom zelven?’ vroeg hij. ‘Ge kondet net zoo goed den sleutel van zijn geldkist vragen.’
‘Dat is ook in zekeren zin mijne bedoeling,’ was 't antwoord, terwijl een paar sluwe grijze oogjes op Antoine gevestigd werden. ‘Ik had in zekeren zin 't oog op zoo'n ijzeren brandkast... juist zoo als gij dat begrepen hebt.... doch schrik maar niet; 't is al weer in een andere beteekenis dan gij dit opvat. Ik zou verlangen, dat gij op de een of andere manier een bewijs.... 't een of ander voddig stukje papier.... een briefje of zoo iets waaruit een verstandig mensch zou kunnen opmaken dat uw oom groote plannen met u heeft of iets dergelijks, in handen kondt krijgen, of - om maar iets te noemen een enkel lettertje van uw tante aan uw papa bijvoorbeeld, waarin zoo wat van ‘lieve jongen en schitterende toekomst’, voorkomt. Als ik zoo iets maar had, zoudt ge dat mij maar behoeven te geven. Ik zou 't accepteeren alsof een bankbiljet was, en er wel weg op weten om daar geld van te maken’....
‘Ik verzeker u dat dat onmogelijk is,’ viel Antoine in, die, ofschoon hij wist gemakkelijk van zijn tante zoo iets te kunnen krijgen, beefde op de gedachte dat zoo'n briefje door een man als zijn neef geëxploiteerd zou worden, en zijn oom daarvan te vroeg 't effect onder de oogen zou kunnen krijgen. ‘Oom Melder is geen man, om zulke aanbevelingen te schrijven en tante.... zal er wel oppassen, oom in die soort van zaken vooruitteloopen’.....
De andere lachte smadelijk. Hij wist wat hij van die

{==399==} {>>pagina-aanduiding<<}

laatste uitvlucht gelooven moest, maar hij vergenoegde zich de schouders optehalen en zeide:
‘Onder uwe talrijke vrienden zal er toch wel één zijn, die vijftig gulden te veel heeft. Gij hebt er altijd wel weg op weten te vinden, als gij zelf verlegen waart.’
‘Hoe weet ge dat?’ vroeg Antoine.
‘Hoe ik dat weet? Mijn beste jongen! ik weet, ofschoon misschien niet zoo volledig als dit werkelijk 't geval is, dan toch zoo ongeveer, wat gij noodig moet hebben.... o, maak maar geen verontschuldigingen. Ik ben ook jong geweest en ben niet zoo streng voor de jeugd als ge misschien wel denkt. Ha! ha! als ik eens naga wat ikzelf heb uitgevoerd, toen ik zoo oud was als gij, dan heb ik geen papier en potloodje noodig om uitterekenen, dat ge met uw schrale belooning bij oom Melder, ondanks al de meevallertjes, niet ver komen zult. Ge begrijpt ook dat mijne belangstelling in u zich verder uitstrekt dan deze muren. Ik kom wel niet overal, maar als je niet doof bent, hoor je nog al zoo eens wat!’.....
De belangstellende vriend lachte schamper, terwijl hij deze verzekering gaf, en knipoogde op eene leelijke en kwaadaardige manier, die Antoine zeeziek maakte. ‘Ik vind 't allerplezierigst’, zei deze, ‘dat gij mijne gangen zoo nagaat. Ik dacht niet dat gij er spionnen op na hieldt, of zelf voor spion speeldet. Ik zou u wel willen verzoeken die moeite te sparen. Mij dunkt, 't gaat u niet aan wat ik doe of laat.’
‘Daarin hebt ge volkomen gelijk, mijn beste jongen! maar wat zal ik u zeggen? Ik ben nu eenmaal zoo. Ik heb mij u aangetrokken en stel belang in u. Och, ge weet niet wat 't voor een oud man is, zich zoo geheel te hechten aan een jongmensch, zoo als ik mij aan u gehecht heb. Dat kost ons slapelooze nachten en gunt ons geen rust. Ik zou de gedachte niet kunnen verdragen dat 't u niet goed ging. Dat ik voor uwe kleine onschuldige uitspanningen toegevendheid en zelfs sympathie heb, weet ge

{==400==} {>>pagina-aanduiding<<}

wel. Ik was in mijn tijd ook een rare snuiter, zoo als ik zoo even zei.’
Er lag voor Antoine niets vertroostends of bemoedigends in de omstandigheid, dat zijn bejaarde neef in ‘zijn tijd’ ook een rare snuiter geweest was, ofschoon, zooals wij weten, dit in den regel voor jongelui gelijkstaat met een aflaatbrief of met het leerstuk van de menschelijke onmacht. Hij vond 't zelfs onaangenaam, dat die versleten en verloopen figuur in vroeger dagen op dezelfde kronkelwegen gewandeld had, waarop hijzelf tegenwoordig zijne lauweren plukte. 't Was of het noodlot van de Tekels hem een photographie van zijn eigen ouden dag voorhield. Hij prevelde iets, dat meer op een vloek dan op eene betuiging van sympathie geleek, maar de oude roué lette hier schijnbaar niet op en vervolgde: ‘Zoodat ik maar zeggen wil, dat ik wel begrijp waarom gij veel geld noodig hebt en dat moet gij weten te vinden als je 't noodig hebt. Nu zijn, zooals gij straks gezegd heb, de joden niet heel scheutig meer, en is de milddadigheid van tante onvoldoende.... Er moeten dus vriendjes zijn, rijke vriendjes die mijn edelen neef bijspringen, en 't is zoo heel erg ongerijmd niet, als ik vraag of hij niet een enkelen van die vrindjes zou kunnen gebruiken om die onnoozele vijftig gulden voorteschieten, opdat een oud man als ik, die eenmaal met koets en paarden gereden heeft en destijds voor vijftig gulden zijn hand niet omdraaide, niet als een gemeene bedelaar weggejaagd wordt van een kamer, waar iemand als hij nooit had moeten komen.’...
‘En als ik u die vijftig gulden bezorg,’ pruttelde Antoine. ‘Voorondersteld dat ik, wat niet 't geval is, ze hier of daar weet opteloopen... Wat zal 't dan morgen wezen? Weer vijftig gulden en een poosje later nog al weer en zoo altijd door tot, de duivel weet, hoe lang. Heb ik 't niet bij ondervinding, dat dat zoo eeuwig duren zal?’
‘En wat zoudt ge dan willen? Zoudt ge meenen dat daaraan ooit een end behoeft te komen? 't Eenige end

{==401==} {>>pagina-aanduiding<<}

zal er komen als wij samen deelen wat we samen verdiend hebben. Als wij dat doen, dan zal ik eerlijk 't voorgeschotene van mijn portie aftrekken. Eerlijk is eerlijk, en een voorschot is geen cadeau!’
Hij lachte om deze aardigheid, dat 't bloed Antoine in de aders stolde. Nooit had deze vermoed, dat hij zoo onverbiddelijk aan den ellendeling verkocht was. Hij moest hem helpen zoo dikwijls deze 't wilde, en nog bovendien verdragen dat de andere hem uitlachte om zijn goedwilligheid en mildheid. Op bevel van dien man zou hij zich in schuld op schuld steken, en nog bespot worden op den koop toe.
‘Ik wil verd....’ zei hij, met een opwelling van zelfstandigheid en woede.
‘Vloek niet, mijn jongen!’ viel zijn mentor hem in de rede.... ‘Ge weet nog wel wat de eerste aanleiding geweest is van onze kennismaking. Ik vond u immers bij dien jood uit de Breestraat... die u 't vel over den neus gehaald zou hebben als ik u niet gewaarschuwd had? Heb ik sinds dien tijd niet twee jaar lang u goeden raad gegeven. Laat ons daarom nu ook geen gekheden doen en 't mekaar niet moeielijk maken door noodelooze verwijten. Ik houd, zooals ge weet, van rondborstigheid. Dat is zoo mijn aard. Een man, die zijn ooren heeft kunnen schudden dat ze klapten en meer geld heeft stukgegooid dan gij ooit bij mekaar gezien hebt, behoeft geen slinksche wegen te gaan, en daarom weet je wel, dat je op mijn woorden kunt rekenen alsof 't gedrukt stond. Welnu, mijn beste jongen! laat ons rond en goed met elkaar spreken. Bezorg mij geld of ik ga mijn gang.’
Er lag voor Antoine iets vreeselijk kwellends in de gedurige afwisseling van dreiging en vriendelijkheid, waarvan deze laatste woorden een deel uitmaakten. Ofschoon zelf gewoon de oprechtheid alleen te gebruiken, wanneer zij dienen kon om anderen te misleiden en dus een masker van 't onwaarachtige was, dreef het vertrouwelijke ‘beste jongen!’

{==402==} {>>pagina-aanduiding<<}

van dezen ouden en ervaren schelm hem 't bloed naar het hoofd. En evenwel moest hij hem ontzien, kon hij zich niet ontveinzen, dat de sluwe booswicht hem in zijne macht had. Daarom zweeg hij en liet 't zich zelfs welgevallen dat de man zijn stoel dichter bij den zijnen schoof en op halffluisterenden toon voortging:
‘Ge moet u niet verbeelden, mijn wakkere knaap! dat je mij iets kunt wijsmaken. Ik weet maar al te goed hoe de vork in den steel zit en wat er in mijn lieven neef omgaat. Ge zijt toch niet vergeten wat ik daareven met een woord aanroerde, hoe een zekere jongeheer van mijn kennis de eerste bewijzen van mijne welwillendheid ontvangen heeft? Herinner u dat maar eens goed. Was dat horloge, waarvoor die leelijke jood uit de Breestraat maar zestien gulden wou geven en dat ik toen voor twintig overnam, niet een horloge van den jongeheer zijn mama? 't Was immers zoo'n klein gouden dameshorloge met een schilderijtje er op?... Ik herinner mij niet zoo precies alles meer.... 't geheugen wordt slecht met den ouden dag.... maar ik geloof stellig dat 't zoo'n dameshorlogetje was met zoo'n schilderijtje; ik meen wel haast zeker, dat 't een landschap was, met een jongeheer en een jonge jufvrouw er op, die samen gingen wandelen. 't Was een heel mooi horlogetje dat ik dadelijk weer voor denzelfden prijs van de hand gedaan heb aan een zilversmid, bij wien ik 't verleden week nog heb zien liggen. De jongeheer had geld noodig: voor sigaren, voor een nieuwe pijp, voor biljartschuld.... weet ik 't?.... en hij had daarom dat horloge weggenomen uit zijn mama's toilet (er is toen immers nog een meid bij papa om weggejaagd?) en daarvoor zou die leelijke jood hem vier gulden minder gegeven hebben dan 't waard was, wanneer ik er niet intijds bij gekomen was, wel foei! Later hebben wre samen nog zooveel van die affairetjes gehad, dat ik ze mij niet allemaal meer herinneren kan en we zijn zulke heele goede vertrouwde kennissen geworden, dat we meer aan mekaar

{==403==} {>>pagina-aanduiding<<}

gehecht moeten wezen, dan men zoo oppervlakkig wel denken zou, als men zoo'n oude vent en zoo'n jongeheer bij mekaar ziet zitten. Maar toch is 't zoo en ik voor mij ben heel blij dat 't zoo is. Als we nu maar allebei ons verstand gebruiken en geen gehoor geven aan allerlei inblazingen van anderen! Die andere troep is immers een ezelsboel? Ze zijn daarvoor veel te dom en te lomp, de sukkelaars... Nu komaan, wat dunkt mijn braven jongen neef? Zullen we 't geld morgen krijgen!’
Antoine, die geen andere uitkomst zag, zei nu dat hij 't hoopte, en toen de andere zich hierdoor niet paaien liet, voegde hij er bij, dat hij 't wel bijna zeker beloven kon. Er was nog één van zijn kennissen, wien hij nog nooit om geld gevraagd had en van wien hij wist dat hij zeer royaal was. Dien zou hij vijftig gulden teleenvragen. Of 't lukken zou durfde hij niet beloven. Hij hoopte er 't beste van. Nu, zijn neef hoopte er ook 't beste van. Hij was op de belofte zoo gerust, zei hij, als op de bank. Antoine wist wel dat hij zich anders zeer tegen zijn wil genoodzaakt zou zien..... Nu, hij zou daarvan niet dan in den hoogsten nood gebruik maken!
't Was voor Antoine dubbel hard deze pillen te moeten slikken. Wij, die meer dan iemand weten van 'tgeen er in zijn hart omging, hebben de ware oorzaak van zijn dubbelzinnige houding tegenover zijn neef al lang begrepen. Antoine zat zelf tot over zijn ooren toe in de schuld; de gedachte om spoedig, veel spoediger dan zijne geheele familie en vooral zijn vader zich voorstelde, in 't bezit van aanzienlijke sommen gelds te komen was, zooals wij reeds weten, bij hem voorlang een onderwerp van overpeinzing, maar hij wilde zijn neef en bondgenoot daar niet in betrekken, hij was afkeerig van deelen als 't het punt van prof jt betrof. Bovendien was in den laatsten tijd werkelijk zijne meening een weinigje gewijzigd. Hij kon 't niet zoo heel lang meer uithouden, dat is waar. Zijne onderscheiden liefhebberijen, hoe weinig luidruchtig ze ook waren,

{==404==} {>>pagina-aanduiding<<}

hoe ver ook verwijderd van het zweepgeldap en belgeklink van degenen die op het stads-jaarboekje der kwaadsprekendheid genoteerd stonden als ‘doordraaiers’ en ‘dollemannen’ - zijne stille en zedige liefhebberijen, zeg ik, kostten toch een boel geld. Als er niets bijzonders gebeurde, dat hem van zelf uit den nood redde, dan moest hij omzien naar middelen om spoedig uit de klem te raken. Maar als die gelegenheid zich eens aanbood, en hij kon 't een jaar of wat uitzingen, dan had hij wel eens gedacht, was 't denkbeeld van zijn vader nog zoo heel gek niet, dan deed hij misschien wel dom zoo roekeloos met die mooie kans te spelen. Vooral in de laatste dagen, sinds Melder gedecreteerd had, dat de jonge Holster naar buiten moest en 't zoo goed als zeker was, dat die knaap in ongenade gevallen was, sinds de vernedering van Jansen voor de oogen van Antoine zelven, en sinds tante Melder die merkwaardige woorden had gesproken: ‘Mijn beste Antoine! uw oom en ik hebben niemand dan u om ons aan te hechten, zooals ouders aan hunne kinderen doen,’ was hij eenigszins aan 't wankelen gebracht in zijne voorstellingen van de toekomst. Als er eens kans was om 't een jaar of wat uittezingen, dan zou de natuurlijkste weg naar de fortuin misschien in het eind nog de voordecligste en beste zijn.
't Was in deze omstandigheden bijzonder hard voor onzen belangwekkenden jongman, dat hij zichzelven bekennen moest aan zijn neef en bondgenoot geketend te zijn, niet meer te kunnen doen zooals hij wilde. Als hij wachten wilde en zijn eerste ordinaire schurkenplannen varen liet, dan moest hij niet alleen voor zichzelven, maar ook voor dezen man een tijdelijke goudmijn ontdekken. Helaas! in ons drassig land en nog drassiger samenleving zijn ontdekkingen van dien aard schaarsch. 't Was dus letterlijk in zijn wanhoop en zonder eenig uitzicht op bijzondere hulpmiddelen, dat Antoine de bovengemelde belofte aflegde. 't Eenige werkelijk ware woord door hem gesproken

{==405==} {>>pagina-aanduiding<<}

was dat hij bij iedereen in 't krijt stond en niemand wist van wien hij de benoodigde vijftig gulden kon borgen. Zijn neef, die als een lid van de familie Tekel wel begreep, dat Antoine hem niet ontsnappen kon, en dat een mensch die in nood verkeert de muizengaatjes der maatschappij bij instinct weet te vinden, zei op den luchtigsten toon der wereld, dat hij met die toezegging volkomen genoegen nam.
‘Mijn beste, jonge vriend!’ zei hij, terwijl hij in de handen wreef, ‘gij neemt mij wezenlijk een pak van 't hart en maakt 't mij mogelijk, weer met lust aan mijn werk te gaan. In de laatste twee dagen, sedert die verwenschte visite van mijnen schurk van een huisbaas, kon ik geen letter op 't papier krijgen. De geest, de bezieling was gevlogen. 't Genie dat honger heeft verteert zichzelf.’
Antoine keek zijn bloedverwant met verbazing aan. ‘Hebt gij tegenwoordig dan werk?’ vroeg hij. ‘Ik meende dat mijn beurs uwe eenige toevlucht was, behalve de weinige centen die uwe.....
‘Stil, mijn jonge vriend!’ (en de man legde de volle hand op zijn eigen lippen, alsof die zouden kunnen aanvullen wat Antoine begonnen had,) ‘beleedig mijn eergevoel niet. Er zijn omstandigheden in 't leven, waarvan men zelfs in zijne gedachten niet gewagen mag. Ge weet wat 't mij kost, die arme, eenvoudige ziel van haar weinigje te berooven, maar zij heeft er de voorwaarde bijgesteld, dat ik niet met haar zou samen wonen. Door die voorwaarde te vervullen, betaal ik haar immers wat ik verdien?’
‘Een wonderlijke manier van betalen,’ antwoordde Antoine, ‘maar misschien trekt zij daarbij nog aan 't langste end. Zij zal misschien begrepen hebben, dat ze nu altijd nog meer overhoudt, dan wanneer gij met haar samenwoondet.’
‘Indien gij wist hoe teer en belangwekkend de betrek-
{==406==} {>>pagina-aanduiding<<}
king tusschen uwe nicht en mij vroeger geweest is, zoudt gij zoo niet spreken,’ was 't antwoord, dat op den toon van een theater-held gegeven werd. ‘Nooit heeft eene vrouw haren man trouwer liefgehad dan zij.... 't Was maar jammer, dat die liefde evenals de zooeven genoemde voorwaarde, 't mij onmogelijk maakte haar met wederliefde te beantwoorden. Mijn beste jongen! gij weet niet wat 't zegt, aan eene vrouw gebonden te zijn, die zoo ver beneden u staat in aanleg en ontwikkeling. Haar liefde wordt iets verachtelijks en haar opzien tegen u maakt 't onmogelijk dat gij te zamen gelukkig zijt. Uwe nicht zou een beste vrouw voor een ordinair mensch geweest zijn. Voor een man met eenig genie begaafd was zij te onbeduidend..... Eerlijk gezegd, heb ik iets verachtelijks gevonden in de manier, waarop zij mij met haar geld liet omspringen en mij zoetsappig vertelde dat 't haar niet schelen kon, of ze rijk of arm was, als ik haar maar liefhad. Er is ook iets diep verachtelijks in haar trouw en volharding. Zij spaart uit haren mond wat ze mij toestopt.... Ik ben overtuigd dat de goede ziel recht gelukkig is dat ze dit mag doen.’.... De grijsharige schobbejak lachte luidkeels om deze aardigheid. ‘'t Heeft in een huwelijk zijne eigenaardige lasten,’ herhaalde hij, ‘als de man een genie is, als hij in verstandelijke ontwikkeling veel hooger staat dan zijne vrouw. Uwe nicht (gij hebt haar nooit gezien, geloof ik, maar 't is mij een wezenlijk genoegen dit getuigenis van haar te kunnen geven) uwe nicht is een goed, onnoozel en zeer braaf mensch. Ik ben zeker, dat ze braver is dan gij en ik te zamen,... en dat zegt nogal wat, dunkt me.’
Antoine kon niet nalaten om deze laatste opmerking te lachen. 't Is voor schelmen, oude of jonge, een streelender compliment dat ze virtuozen in de zonde zijn, dan voor eerlijke lui dat ze niemand bestelen of onrecht doen. Vooral wannner twee schelmen bij mekaar zijn, kunnen ze over dat onderwerp veel pret maken. In den

{==407==} {>>pagina-aanduiding<<}

regel vormt dit 't schitterende moment hunner conversatie.
‘Ondertussenen doet 't mij plezier, dat gij aan 't verdienen zijt’, zei Antoine. ‘Is 't werk in overeenstemming met dien genialen aanleg waarop gij zoo even gezinspeeld hebt?’ vroeg hij met halfonderdrukten glimlach.
‘Zoo als gij wilt’, was 't antwoord. ‘Men wordt met de jaren minder en ik wil niet beweren dat ik 't in zaken van letterkunde en smaak in vroeger tijd zoo ver gebracht heb, als ik 't misschien zou hehben kunnen brengen, wanneer onze familie niet allemaal zulke ploerten geweest waren en zij de eigenaardige verdiensten van elk harer leden beter hadden weten te waardeeren - maar ik maak mijzelven dienaangaande geen illusie. Indien 'tgeen ik lever niet zoo verdienstelijk is als het misschien kon zijn, dan moet men in aanmerking nemen dat 't ook zeer slecht betaald wordt. Ziehier!’.... Hij schoof Antoine een vuile, versleten schrijfportefeuille toe... ‘Lees zelf. 't Zijn maar losse invallen. Ze werden mij besteld door een banketbakker, die in beter dagen heel wat meer aan mij verdiend heeft dan hij mij ooit betalen zal, al word ik honderd jaar.’....
Antoine sloeg met eenigen weerzin de portefeulle open en een grauw vel opnemende, las hij:

Hoe spoedig is mijn hart gerust 
Als ik mijn liefje heb gekust. 
- 
Bij wijn en schoone vrouwen 
Kan men het leven houwen. 
- 
Geen grooter vreugde dan bij wijn, 
En bij een schoone maagd te zijn. 
- 
't Gezelschap van een schoone maagd 
Heeft mij altijd behaagd. 
- 
Een volle flesch aan vriendendisch 
Is mij zeer wellekom gewis, 
- 
Hoe krachtiger de wijn 
Hoe schooner bruidsfestijn. 



{==408==} {>>pagina-aanduiding<<}

‘Waarschijnlijk ulenvellen-versjes?’ vroeg Antoine terwijl hij even opkeek. ‘Er zijn veel varianten op 'tzelfde thema.’
Zijn bejaarde neef knikte en glimlachte, terwijl hij de oogen schalks toekneep. ‘Daarin zit 'm juist het geheim’, zei hij. ‘Ook moet ge weten dat 't terrein niet heel ruim is. 't Moet altijd over wijn en meisjes handelen... Nu, daarvan weet ik gelukkig nog wel wat bij herinnering.’
De oude wereldling was zóó leelijk, terwijl hij dit zei en zijne hand vertrouwelijk naar Antoine uitstak, dat deze zich haastig afwendde en de oogen weer op het blad papier liet vallen, als 't eenige oord van toevlucht.

De wijn verheugt der menschen hart, 
De liefde lenigt onze smart. 
- 
Mijn meisje zegt mij dat haar trouw 
Mij overal vervolgen zou. 
- 
Ik slaak, al daalt de zon, geen klacht, 
Als mij een vriendenkring verwacht. 
- 
De liefde is grillig als het lot, 
Toch is mijn hart er op verzot. 
- 
De naam van wijs den Vorst toekwam, 
Die eenmaal duizend vrouwen nam. 
- 
Ik wil mijn leven lang wel zijn 
Bij vrouwen, zang en spel en wijn. 


‘'t Is zeker niet moeilijk die dingen te maken?’ vroeg Antoine, nadat hij zoover met deze kreupelrijmen gekomen was. ‘Mij dunkt 't moet niet lastig wezen zulke rijmwoorden te vinden.’
‘Och,’ was 't antwoord, terwijl de oude man welbehagelijk met de lippen smakte. ‘Wat zal ik u zeggen? Moeielijk is 't niet en gemakkelijk is 't ook niet. Het hangt er maar van af hoe je gestemd bent... en of je een beetje aanleg hebt. Ik heb in mijne jonge jaren nog al

{==409==} {>>pagina-aanduiding<<}

eens dikwijls versjes moeten opzeggen en een tante gehad, die altijd vol van die oude deuntjes uit de Mopsjes en andere liedeboekjes was. Ik geloof dat mij dat nog al geholpen heeft. Bovendien moet dat aangeboren zijn. 't Is een gave. Als je er geen aanleg voor hebt, dan zal 't je niet gemakkelijk lukken’....
‘Ik verbeeld mij toch,’ zei Antoine, ‘dat ik zulk soort van dingen wel honderd achter mekaar zou kunnen maken.....

Ik lust wel graag een glaasje wijn 
Het is een rechte medicijn. 
- 
De vrouwen en een glaasje wijn 
Die zullen me altijd welkom zijn. 
- 
Als ik mija glaasje heb gedronken 
Dan dient er weder ingeschonken. 


Mij dunkt, dat is zoo moeilijk niet! Wat zegt ge van deze verzen? Zijn ze niet minstens net zoo mooi als de uwe? En dat zoo maar voor de vuist weg!’....
De oude man lachte schamper en zette tevens een gezicht, alsof hij bij de oorwurmen ter school had gegaan. Antoine bemerkte met waar genoegen, dat hij zijn neef op een gevoelige plek geraakt had. Er lag een zoete wraak in die ontdekking en hij ging dus voort met nog een vijf-en-twintig ulevellen-rijmtjes achter elkaar op te dreunen. ‘Ge ziet,’ zei hij eindelijk toen 't hem zelf begon te walgen en zijn dichtaar, verstopt raakte, ‘ge ziet dat ik uw banketbakker arm zou kunnen dichten als ik wilde. Vergunt ge mij er een honderd of wat voor u te maken. Gij kunt ze voor uw eigen werk uitgeven, als ge wilt.’
‘Ik zou je wel bedanken,’ grauwde de andere, die blijkbaar woedend was over den smaad, door Antoine hem aangedaan!’ ‘Ik zou je wel hartelijk bedanken. Ik behoef Goddank nog niet te pronken met een andermans veeren en zulke prullen zou de banketbakker gebruiken om zijn

{==410==} {>>pagina-aanduiding<<}

pijp aan optesteken. Zoo als gij 't doet, kan de eerste de beste straatjongen 't wel. 't Is ‘glaasje wijn’ voor en na. Er is niets piquants en puntigs in.... Men wordt geen dichter, jongeheer, door een paar woorden op mekaar te laten rijmen. Er moet gedachte en leven in zijn. 't Moet verrassen door geestige wending en woordspeling.... Maar,’ ging hij voort, terwijl hij verachtelijk op den grond spoog, ‘men moet verstand van poëzie hebben om dat te zien. De meeste menschen hooren in een vers niks dan de rijmwoorden. Kijk eens hier!’... en haastig de schrijfportefeuille grijpende nam hij een klein kladje dat tusschen andere vuile vellen bekneld zat. ‘Hier heb je een improvisatie, een lossen inval, een inpromptu dat waarde heeft. Ik schreef 't eergisterenmiddag haastig even op, toen mijn huisbaas mij om de huur gemaand had. Ik vraag u, of gij ooit iets geestigers gelezen hebt. Ik ben zeker, dat Bilderdijk er zijn naam onder zou willen zetten. Luister!

O, leelijke huisbaas, der gekruizigden kruis, 
Die zoo vreeslijk den baas speelt in uw eigen huis. 


't Is jammer, dat ik dat niet kan gebruiken voor een ulevellen-papiertje; maar je zult moeten erkennen, dat de woordspeling geestig is. De huisbaas, die den baas speelt in zijn eigen huis.... Vat je?.... En die daardoor een kruis voor de gekruizigde huurders is.... Kunt ge mij dat ook voor de vuist nadoen? 't Is niet zoo makkelijk als ge denkt, om een dichter te wezen.’
Antoine, die een innig genoegen had in den toorn welke uit de laatste woorden van zijn neef sprak, zweeg een oogenblik en zocht naar de een of andere woordspeling, welke de zoo even gehoorde in de schaduw kon plaatsen. 't Was duidelijk, dat deze oude zondaar, die iedereen te slim af was en met Antoine van den be ginne af gespeeld had, als de kat met de muis, ijdel was op zijn talent als dichter, dat al de wuftheid en

{==411==} {>>pagina-aanduiding<<}

wereldsgezindheid, al de praal- en pronkzucht zijner vroegere jaren zich hadden teruggetrokken en opeengehoopt in 't kleine schuilhoekje, waar binnen in ons hart een nis is afgeschoten voor het afgodsbeeld der kleine ijdelheden. Antoine zag dat hij den ouden man hier kwellen kon. Onze jonge vriend had niet moeten wezen, wat hij was, om deze gelegenheid niet met beide handen aantegrijpen.
‘Komaan!’ zei hij, ‘hier hebt ge er een om de schoonste ulevel in te rollen. Ik maak hem u cadeau. Ik zal aan geen mensch vertellen, dat 't niet van u is.

Kom, liefste! maak mij 't harte lichter, 
En schuif wat dichter bij uw dichter. 


Hoe vindt ge dat? Die dichter bij wien 't meisje dichter schuiven moet, is dunkt mij onverbeterlijk.’
‘En ik zeg u, dat die woordspeling laffer is dan iets wat ik ooit gehoord of gelezen heb,’ zei de andere kwaadaardig. ‘'t Heeft net zoo veel van een vers, als die ge straks gerijmeld hebt... Zulke beuzelpraat kan een boer wel verkoopen..... Dat dichter en dichter is goed voor een schooljongen, voor een kind van acht jaar..... Ha, ha, ha!....’
‘Die dichter,’ antwoordde Atoine met gemaakte geraaktheid, ‘die dichter is toch mintens zoo goed als die huisbaas. Je kunt hem bovendien bij een ulevel gebruiken, terwijl uw huisbaar totaal onbruikbaar is.’
‘Ik heb al gezegd, dat ik uw dichter niet graag om een ulevel zou zien rollen,’ snauwde de andere die wezenlijk boos was. ‘Men moet daarvan meer kaas gegeten hebben en wat anders zijn dan een pedante melkmuil om te durven meepraten. Voor geen honderd gulden nam ik 't ding op mijn naam.’
‘Voor geen honderd gulden?’ viel Antoine in. ‘Ik wed dat gij 't voor vijftig deedt. Ik wou ten minste wel dat ik u zulke versjes in plaats van bankjes mocht bezorgen.’
‘In elk geval staat 't u leelijk, mij op die manier te

{==412==} {>>pagina-aanduiding<<}

bespotten. Ik ben een oud man. Ik heb meer van de wereld gezien dan gij. Ik ben niet verblind voor mijn eigen gebreken. Ik weet welk een inspanning 't kost, iets dragelijks voor den dag te brengen. Hoewel ik mij zelven volstrekt niet uitgeef voor een dichter, kan ik toch zeer goed beoordeelen of iets mooi is of niet. Ik zeg u dat uw improvisatie een prul is.’
‘Laat ons daarvan liever zwijgen,’ zei Antoine, ‘we kunnen onzen tijd wel beter besteden dan met over onze rijmelarij te zitten twisten’.....
‘Ik zeg u dat 't geen rijmelarij is,’ viel de andere hem in de rede. ‘Ik zeg u, dat 't mijne geen rijmelarij is! Ik heb mij te veel moeite gegeven en mij te veel afgebeuld, om 't voor rijmelarij te hooren uitmaken.’
‘Nu,’ zei Antoine, die zich bijzonder vermaakte met de kwaadaardigheid van zijn neef. ‘Laat dat dan wezen zooals 't wil. In geen geval brengt uw dichterlijk talent u nog genoeg op, om mijne hulp te kunnen missen. Zoodra dat 't geval is zal ik u mijne hulde niet wreigeren. Ik zal dan overal en aan iedereen vertellen dat gij een model van een dichter zijt.’
Antoine zei dit op een luchtiger, bevredigenden toon. Hij wilde zijn neef niet boozer maken dan deze reeds was, want de quaestie verveelde hem al, en hij begreep dat er oogenblikken zouden kunnen komen, waarop 't werkelijk een uitkomst zou wezen, als hij den ouden man op diens stokpaardje kon beuren en laten voortdraven door de lanen en dreven der ingebeelde genialiteit. Hij poogde hem door 't laatstgezegde dus gerusttestellen en in een goed humeur te brengen. Maar de andere wilde niet bevredigd worden. Hij was wrevelig en op zijn zeer getrapt. Voor 't eerst had hij zich met zijn kweekeling op een terrein bevonden, waarop de zegepraal in 't eind aan de jeugd zou kunnen verblijven. Hij pruttelde iets van ‘ondankbare en pedante kwajongens’, en bleef norsch voor zich kijken. De oude zondaar hoorde graag dat hij een ellendig echtgenoot

{==413==} {>>pagina-aanduiding<<}

en burger geweest was, hij kon met innig genoegen zelf zijne vele gebreken en slechte neigingen opsommen, en zou in staat geweest zijn een catalogus te ontwerpen van de gemeene en lage hartstochten, waardoor hij beheerscht was geworden en nog op dit oogenblik verteerd werd,..., maar bespot en uitgejouwd te worden als hij zijner ijdelheid de laatste lafenis toediende in den vorm van versjes, die alleen door hun gemis aan poëtische verdienste de aandacht konden trekken, was hem eene kwelling en marteling.
Antoine zag maar al te goed dat hij 't verbruid had. Om aan de zaak een einde te maken en zijn meester weer in zijn humeur te brengen, zei hij, terwijl hij opstond: ‘'t Wordt mijn tijd, als ik nog iemand vinden zal om u uit den nood te helpen. Ik hoop morgen met goede tijding bij u te komen’
‘Ik wacht u niet met tijding maar met geld,’ bromde de andere. ‘Als gij met leege handen komt, kunt gij wel wegblijven. Om mijn verzen te beoordeelen, heb ik u niet noodig.... Pas op, dat ge morgen komt en mij de vijftig gulden meebrengt,’ riep hij hem nog na, toen Antoine de deur reeds half geopend had. ‘Ik moet 't geld morgen hebben, of ge kent onze afspraak.’..........
Toen Antoine, die op deze laatste waarschuwing schijnbaar geen achtgaf, verdwenen was, balde de waardige vertegenwoordiger van het vorige geslacht der Tekels de vuist: ‘Verwenschte knaap!’ brulde hij ‘Als we niet oppassen, groeit die jongen ons boven 't hoofd. We zullen zorgen, jongeheer! dat we u onder den duim houden. De bedoeling is nooit geweest, dat gij uw eigen weg zoudt gaan..... Nu, we hebben dat wel aan knapper lui dan gij verleert. Als je al te rare kunsten begint, zullen we jou een liedje voorzingen dat je nooit vergeten zult, en... zeker wel mooi zult vinden,’ voegde hij er met een schaterlach bij.
Toen Antoine de wrakke en donkere trap die naar zijn

{==414==} {>>pagina-aanduiding<<}

neefs kamertje leidde afging, stuitte hij halverwege op iemand, die hem vroeg of daarboven niet een zekere meneer Tekel woonde. Op zijn bevestigend antwoord streek de persoon, die dat gevraagd had, hem met een vriendelijke dankzegging voorbij. 't Was naar de stem te oordeelen eene vrouw en toen Antoine, zich een oogenblik omkeerde terwijl de bezoekster een paar trappen hooger een klein venster voorbijging, dat een flauw licht naar binnen zond, zag hij dat 't een klein, ineengedraaid menschje was. ‘Wat duivel! moet dat kromme ding bij mijn neef doen?’ prevelde Antoine bij zich zelven... ‘U is zeker de dochter van den banketbakker en komt om de ulevellenversjes?’ vroeg hij luid. ‘Neef heeft heele mooie nieuwe gemaakt. Uw vader mag ze wel dubbel en dwars betalen.’
De kleine kromme gedaante stond bij deze woorden stil en keerde zich naar den vreemden: ‘Ik weet niet wat gij bedoelt’, zei ze (en alle mijne lezers hebben haar zeker reeds herkend, zonder dat ik er bijvoeg, dat ze dit en al wat er volgde met eene heldere en vaste, maar zeer zachte stem zei) ‘ik begrijp u niet en word zeker voor eene verkeerde aangezien. Ik heb een treurige boodschap aan zekeren meneer Tekel. Men heeft mij gezegd dat ik hem hier vinden zou. Ik ben immers niet verkeerd?’
‘Wel neen, jufvrouw!’ zei Antoine, die, ondanks zich zelven, getroffen werd door 't fatsoenlijke van de stem en den toon waarop dit gezegd werd. ‘Als u een dronken, ouden gek zoekt, die versjes maakt, waardoor de lekkerste ulevellen bedorven worden, dan is u terecht. Ge zult mijn neef wel aan de poëzie vinden’.....
‘Zooals ik merk is u van zijne familie,’ zei Gonne, die ofschoon 'tgeen ze hoorde haar niet aangenaam aandeed, een paar trappen was afgedaald en hare stem zooveel mogelijk verzachtte. ‘Als u van de familie is, gaat 'tgeen ik meneer Tekel te zeggen heb, ook u aan. Ik heb een heele treurige boodschap voor hem.’
‘O, daarom hoeft u niet zoo zachtjes te praten’, viel

{==415==} {>>pagina-aanduiding<<}

Antoine in, terwijl hij, om als 't ware het voorbeeld te geven, zeer luid sprak. ‘U is hier in een huis, dat wel gewoon is beroerde en akelige dingen te hooren. Ze krijgen hier nooit berichten van vroolijken aard, dan dat de een of andere, zuiplap zijn nek gebroken heeft, tot groote blijdschap van zijne vrouw en kinderen, of dat een van de bewoners, die een broodje van den bakker voor zijn eigen boterham aanzag, in de knip geraakt is en vrije kost en inwoning krijgt aan de Ommerschans. Neef is aan alles gewend en op alles voorbereid, behalve op een bezoek van den Commissaris van politie. Daar heeft hij een verdoemden hekel aan... Maar u ziet er niet uit als een verkleede diender.’
Antoine vond deze laatste aardigheid zoo aardig, dat hij in een schaterend gelach uitbarstte. ‘Waarachtig! jufvrouw’, herhaalde hij, ‘u moet 't mij niet kwalijk nemen, maar u heeft niets van een diender buiten uniform. De duivel mag me halen, als 't niet waar is.’
‘Ik weet niet wie u is’, antwoordde Gonne, terwijl zij zich bedwong bij deze beleedigingen. ‘Ik begrijp niet wat u bewegen kan, mij op de trap staande te houden, als u niets anders te doen hebt dan u ten koste van mij vroolijk te maken. U kunt zeker niet vermoeden, wat ik aan meneer Tekel te berichten heb. Anders zou u zoo niet praten.... als u familie van meneer Tekel bent, moest u mij in zijn belang liever een kleine dienst bewijzen. Ik ken meneer Tekel niet, en’....
‘O,’ lachte Antoine, ‘verlangt u introductie bij mijn neef? Maak je daarover niet ongerust, jufvrouw! 't Is zoo'n groote meneer niet. U bent hier niet in een paleis. Hier woont geen enkele prins of graaf, ofschoon neef indertijd wel iets dergelijks was, maar dat is al heel lang geleden.’
‘Wat ik aan uw neef te vertellen heb’, zei Gonne, en ze dempte nog meer hare stem, terwijl ze blijkbaar op de laatste aardigheid van Antoine niet gelet had, ‘wat ik hem te vertellen heb, is van een zeer treurigen aard. Ik zou

{==416==} {>>pagina-aanduiding<<}

't heel vriendelijk van u vinden, als u hem daarop even wildet voorbereiden. 't Zou het mij gemakkelijker maken, maar de hoofdzaak is, dat 't hem niet zoo op eens overvallen zou, als u hem vooraf met een paar woorden woudt inlichten.’
‘Waarachtig, lieve jufvrouw, ik zou dat graag doen, maar als ik 't deed, dan nog eer om u plezier te doen (want ik ben een galant jongmensch, zooals de dames van mijn kennis zeggen) dan om hem te sparen. Dat verdient de schobbejak niet, en dat is ook wezenlijk niet noodig. Hij schrikt zoo gauw niet, en als hij 't noodig heeft, dan is er boven nog wel een droppel of wat spiritus uit Schiedam in een vuile flesch, om zijn zenuwen weer op orde te brengen. U kunt zoo iets akeligs niet te vertellen hebben, of hij zal er wel doorkomen. Als u de dochter van den banketkakker niet is, en de leverantie van ulevellenversjes niet komt afzeggen, dan is er niets wat hem van zijn positief kan brengen. Ik heb de eer je goeden morgen te wenschen. Klouter maar naar boven, juffertje! en klop maar aan de eerste deur links op 't portaal. Hoe rauwer je hem met je akeligheid op 't lijf valt, hoe beter.’
‘Weet u ook, of dit de meneer Tekel is, die voor een paar jaar in 't land gekomen is en of hij getrouwrd is?’ vroeg Gonne, die onder de ruwe scherts van Antoine zich zelve begon af te vragen, of ze ook verkeerd kon zijn aangeland.
‘Ja wel, juffertje, dezelfde. Uit Engeland teruggekomen, nadat hij om een minder aangename en eervolle zaak naar dat mooie land was heengetogen, en daar kennis gemaakt had met een leger van allerknapste en fatsoenlijkste schurken, die al vroeger de zee overgestoken waren; ja wel; juffertje! en getrouwd ook. Ik ben met die familiezaken van haver tot gort bekend.’
‘Weet meneer Tekel, dat die vrouw, zijne vrouw wil ik zeggen, sinds eenigen tijd ernstig ziek is, en heeft hij eenig idee dat’...

{==417==} {>>pagina-aanduiding<<}

‘O, jawel. Hij heeft mij daar alles van verteld. Onder ons gezegd geloof ik niet, juffertje! dat hij erg schrikken zal, als je komt om hem te vertellen, dat die vrouw dood is. De familie gaat ook niet in den rouw... U brenot immers dat bericht niet?’ vroeg hij, op zijne beurt een paar treden naarboven komende. ‘Als u zoo'n kwade tijding te brengen hebt, juffertje, dan heb je hier de man, die daar eigenlijk 't meest van schrikken zal, want dan is dat voor mij op dezen beroerden dag eene beroerdigheid te meer.’
Tante Gonne, die wel gewoon was met de gemeenheid van havelooze menschen, maar niet met die van fatsoenlijk gekleede lui in aanraking te komen, drong zich zoo dicht mogelijk tegen den muur aan, en had wel lust om hulp te roepen, toen Antoine weer een paar trappen hooger tot haar kwam, en 't flauwe licht van het eenige venster op zijn bleeke oudemannetjesachtige gelaatstrekken viel.’ Ik begrijp u niet,’ zei zij gejaagd,’ als u wezenlijk van de familie zijt, dan spijt 't mij dat ik u verschrikt heb.’
‘Waarachtig, juffertje,’ riep Antoine met gemaakten ernst, ‘dat mag je ook wel spijten, want ik verzeker je dat 't mij een leelijke streep door de rekening is. Ik ben zoo wat de geldschieter van mijn neef, moet je weten, een geldschieter die zelf van den morgen tot den avond in de pekel zit, en ik weet dat de oude schelm zijn vrouw nog al eens plukte, en wat ze van haar familie kreeg, grootendeels in zijn zak wist te werken. Je begrijpt dus wel, dat ik aan 't kortste end trek, als die bron verstopt raakt. Of kom jij hem soms vertellen, juffertje, dat mijn oude nicht een fortuintje heeft nagelaten, dat je een duizend gulden of wat tusschen de hanebalken gevonden hebt in oude kousen of slaapmutsen? Nou - dat zou ons te pas komen. Als dat waar is, inviteer ik je op 't doodmaak Je zult eens zien, hoeveel krokedillen-tranen neef dan voor den dag zal brengen.’....
Gonne had zich in zoover van den schrik hersteld, dat

{==418==} {>>pagina-aanduiding<<}

ze zich in staat voelde, zonder een teeken van vrees of huivering, een blik te staan in de diepte der verdorvenheid, welke haar hier te gemoet trad. De fatsoenlijke gemeenheid is van dezelfde soort als haar zuster uit de mindere standen der maatschappij; 't is alleen de vraag, of wij ons vertrouwd gemaakt hebben met den meer gekuischen toon waarop zij spreekt. Hare woorden en beelspraak zijn gewoonlijk volmaakt dezelfde.
‘Meneer!’ zei ze, ‘ik herhaal dat ik niet weet wie u is, en 't liever ook niet wil weten. Ik kom uw neef meedeelen hoe zijn verlaten, ongelukkige vrouw gestorven is met een zegenbede voor hem op de lippen. Die zegenbede zal ook ongetwijfeld u betroffen hebben, die, zooals ik vermoed, zijn makker en de deelgenoot van zijne ongerechtigheden zijt. 't Komt mij voor dat u nog jong zijt. Ik ben al op gevorderden leeftijd, en mag u dus wel een ernstig woord zeggen. De dood is immers een zaak van ernst? Hij kan ons zoo spoedig overvallen, ons beiden, u en mij.’
‘O,’ viel Antoine in, ‘Wat dat betreft, ben ik net zoo wijs als u en al de dominé's van Amsterdam te zamen. Als je mij bang wilt maken, leelijke tooverheks, want ik zie, zoover als ik in deze vervloekt donkere cavalje zien kan, dat je alles behalve een schoonheid bent, dan mot je vroeger opstaan. Ik heb ordentelijk mijn geld aan een catechiseermeester betaald en de noodige preken gehoord bij mijne aanneming en bevestiging.... je kunt de jouwe dus wel voor je houden. Als ik ze noodig heb, zal ik wel eens bij je aankomen, ofschoon ik mijn reputatie er niet aan wagen zal te loopen vragen waar je woont. Ga jij maar liever naar mijn neef daarboven. De stakkert is nou weeuwenaar, en je mag hem wel een beetje troosten. 't Is nog een knappe kerel, al is ie wat oud en vervallen, maar als je hem een beetje van de flesch kunt genezen, dan is hij nog best een jaar of tien te gebruiken. Adio, mijn scliatje. Je mot hem vooral niet te veel aan 't schrik-
{==419==} {>>pagina-aanduiding<<}
ken maken en hem zeggen, dat ik je hier op de trap mijn hof gemaakt hebt. Hij weet wel, dat ik een echte Don Juan ben.’
Gonne wikkelde zich dichter in haar schrale mantille en sloop huiverend de trappen op. Hoewel zij na de mededeelingen zijner gestorven vrouw en 'tgeen zij zooeven gehoord had, zich niet veel goeds voorspelde van den man, wien ze ging opzoeken, was 't haar toch eene wezenlijke verkwikking, toen zij 't grinneken van Antoine niet meer hoorde. In eene benijdenswaardige stemming van vroolijkheid stapte deze de trap af. ‘Wie is dat kleine, kromme ding, dat voor een minuut of tien naarboven gegaan is?’ vroeg hij aan een oud vrouwtje, dat beneden de stoep stond te schrobben. ‘Je hebt toch zeker die tooverheks wel gezien?’
De oude vrouw staakte haar werk en keek den jongeheer kwaadaardig aan. Ja wel, ze had iemand gezien, die aan deze beschrijving scheen te beantwoorden, en ze wist ook wel wie 't was. Een klein mismaakt menschje met een heel goedig gezicht en een vriendelijk stemmetje, dat heel aangenaam in de ooren klonk, ja wel, zoo iemand had naar meneer Tekel gevraagd en haar verteld, dat ze een heele treurige boodschap te brengen had. De vrouw was zelf voor een week of zes weduwe geworden, en 't was zeker daardoor gekomen, dat zij de tranen in de oogen gekregen had, toen 't bleek dat die treurige boodschap met den dood van iemand, die meneer Tekel heel na was, in verband stond. Ook kon dit wel gekomen zijn door de vriendelijke, zachte stem, die ze wel eens meer gehoord had, van dat kromme menschje. 't Kon wezen dat 't een tooverheks was, maar dan was 't toch stellig een heele goede, die arme menschen meer goed dan kwaad zou doen, wat men van heel veel menschen niet kon zeggen.....
De vrouw stond, terwijl ze dit alles vertelde, met de magere armen op een bezemstok te leunen, en had zelve

{==420==} {>>pagina-aanduiding<<}

wel iets van de geheimzinnige en gevreesde vrouwen, die Antoine genoemd had. Ze scheen veel lust te hebben om den jongeheer met den vuilen bezem kennis te laten maken, ten minste Antoine verbeeldde 't zich, en dat was voor een held van zijn caliber genoeg om een einde te maken aan het gesprek.



{==421==} {>>pagina-aanduiding<<}

Vier-en-twintigste hoofdstuk.

Waarin wij tot eene verkwikking den lezer weer in beter gezelschap brengen.

Tante Gonne zat in een van de beide leuningstoelen, die aan de voorkamer van Jacob West een zeker vertoon aan gezelligheid moesten geven. Hare kleine, onoogelijke gestalte dook daarin geheel weg, maar ze had er zich toch in laten zetten, toen West haar met de galantarie van een hoveling bij de hand genomen had, en vriendelijk verzocht 't zich zoo gemakkelijk mogelijk te maken. West had wel opgemerkt dat ze moe was. Ze moest zeker een zwaren gang gedaan hebben, meende hij op den toon van een vaderlijken vriend. Ze zag er zoo afgemat uit. Nu, ze was ook vermoeid en 't deed haar goed, het hoofd tegen de hooge leuning te kunnen laten rusten en eenige oogenblikken te mogen zwijgen. West, die in den anderen stoel tegenover haar had plaatsgenomen, keek zijne kleine bezoekster met bezorgdheid aan, en deed geen poging om haar aan 't spreken te brengen.
Er was iets ongemeen verkwikkelijks in de eenvoudigheid en argeloosheid, waarmee die twee menschen op deze manier over alle vormen der samenleving heengestapt waren. Ik geloof niet dat ze wisten, dat er ten dien aanzien vormen bestaan. Wat mejufvrouw Preutschheid nooit zou hebben durven doen en aan mevrouw Coquetterie reeds bij 't vernemen, dat eene van hare bekenden over de mogelijkheid

{==422==} {>>pagina-aanduiding<<}

van zoo iets gesproken had, een doodschrik op 't lijf zou gejaagd hebben, dat had Gonne gedaan als de natuurlijkste zaak van de wereld. Ze moest West spreken. Op haren terugtocht van het zolderkamertje, waar wij haar voor de deur lieten staan, naar haar broeders huis, kwam zij den Kloveniersburgwal langs. Ze wist dat West daar woonde, had aangebeld en was naarboven gestapt. Dat West haar geheel overeenkomstig die stemming had zien verschijnen en ontvangen had, weten we reeds.
‘Ik kwam om u te spreken over eene zaak, die voorloopig tusschen ons beiden moet blijven,’ zei Gonne eindelijk, terwijl een lichte blos haar nu naar de wangen steeg, maar even snel weer verdween. ‘Ik weet niemand wien ik beter vertrouwen kan. Bij ons aan huis heb ik geen gelegenheid u alleen te spreken. Daarom kwam ik zelf maar even bij u.’
Dit was voor haar en West genoeg om de positie te verklaren. Onze litterator knikte goedkeurend en zei, dat hij dit zeer verstandig vond.
‘'t Betreft de kinderen over wie gij mij gisteren gesproken hebt’, vervolgde Gonne. ‘Door een samenloop van omstandigheden, of laat mij liever zeggen, door eene hoogere beschikking ben ik op 't spoor gekomen van iets, wat voor die kinderen misschien zeer belangrijk zou kunnen worden. Ik moet erkennen de bron, waaruit mijne vermoedens voortkomen, is niet heel zuiver maar 't zal u misschien gelukken mij den weg te wijzen om er meer van te weten te komen..... In elk geval mag ik 't niet onder mij houden.’
Jacob West, die begreep dat tante Gonne een verhaal van haar wedervaren wou doen, stond op en nam een dikke foliant, die hij haar onder de voeten schoof. ‘Neem mij niet kwalijk’, zei hij met een glimlach, ‘neem 't eenige voetenbankje dat ik u kan aanbieden voor lief. 't Is een deel van een klassiek werk, dat ik altijd gebruik, als ik de eer heb dames bij mij te zien.

{==423==} {>>pagina-aanduiding<<}

Ik vind dit wel zoo geschikt als die leelijke houten kastjes’....
Gonne, die de kieschheid van deze attentie zeer goed gevoelde, al kreeg zij nu even een kleur bij de herinnering aan het zeldzame van een bezoek als 't hare, nam de wonderlijke stoof aan alsof 't voorwerp nooit voor ander gebruik bestemd geweest was en vervolgde, nadat West zich weer tegenover haar geplaatst had, aldus:
‘Toen gij een paar dagen geleden bij mijn broer kwaamt en uw voornemen te kennen gaaft om mij te spreken, was ik, zooals ge weet naar eene zieke, of liever naar eene stervende. Zij had mij laten roepen, en ik kon niet weigeren haar te bezoeken. Gisteren heb ik vergeten u te vertellen dat die vrouw den dag nadat ik haar opzocht, werkelijk gestorven is. 't Was eene lijderes in den waren zin van 't woord, maar, indien er vergiffenis is, omdat men veel en onwankelbaar heeft liefgehad, (en dat is er, zooals we weten), dan is zij kalm en zalig heengegaan. Toen ik haar 't laatst zag, heeft ze mij haar levensloop verteld, eene recht treurige geschiedenis, eene geschiedenis, die 't leven meer op een roman dan op de werkelijkheid doet gelijken.’
West glimlachte goedkeurend. 't Was hem niet onaangenaam deze opmerking te hooren, die, ofschoon zoo oud als iets ter wereld, een zeker compliment aan 't adres der letterkundigen bevatte. ‘'t Is daarom dat het leven de stof voor zoo menigen roman heeft opgeleverd,’ zei hij. ‘De werkelijkheid is dikwijls slechts de lijst, waarin de hartstochten en neigingen van 't menscbelijk hart zich vertoonen.’
‘Ik geloof, dat ik dat begrijp,’ antwoordde Gonne. ‘Ik heb ook wel eens gedacht dat wij minder romans zouden noodig hebben te schrijven en te lezen, als we bij 't werkelijke leven niet zoo uitsluitend op het uiterlijke, op den buitenrand letten.’
Ofschoon dat niet beleefd was, was de goede bedoeling toch onmiskenbaar. ‘Ik geloof ook dat gij gelijk hebt, jufvrouw

{==424==} {>>pagina-aanduiding<<}

Jansen,’ zei West met goedhartigheid en vriendelijkheid.
‘Die arme vrouw,’ ging Gonne voort, ‘was van een hoogeren stand dan waarin ik haar vond, hooger zelfs dan waarin ikzelve tot nog toe verkeerd heb. Haar man was eenmaal een van de aanzienlijksten der stad geweest en ze had met koets en paarden gereden: maar die man was een slecht mensch. Ofschoon hij alles aan haar verplicht was, heeft hij haar geld schandelijk verkwist, is hij eindelijk zelfs tot misdaden vervallen, die hem genoodzaakt hebben geruimen tijd 't land te verlaten. Toch bleef ze hem liefhebben en tot 't laatst alles voor hem opofferen.... Daar die man nog leeft en sinds een paar jaar in de stad zijn verblijf houdt, droeg ze mij op, hem te gaan zeggen, als ze gestorven wras, dat ze hem al 't kwaad, 't welk hij haar gedaan had, van ganscher harte vergaf en.... te beproeven of ik hem op den goeden weg kon terugbrengen.’
Er was, toen Gonne dit laatste zei, zooveel heroïsch in haar kleine, verdraaide figuurtje of liever in de wijze waarop zij zich half oprichtte en hare oogen opsloeg, dat men niet twijfelen kon, of zij zag in die taak niets wat hare krachten zou zijn te boven gegaan. Jacob West kon niet nalaten nogmaals goedkeurend te knikken. Hij bewonderde de kleine zwakke vrouw in haar dapperheid op dat oogenblik meer dan de helden waarvan hoogstwaarschijnlijk bladzij op bladzij van de foliant onder Gonne's voeten getuigde.
‘Ik kom nu juist van dien man af,’ vervolgde Gonne. ‘Ik vond hem ellendiger en ongelukkiger, dan ik had vermoed. Indien 't mogelijk is, dat iemand van aanzienlijken stand afdalen kan tot de laagste en verachtste kringen der maatschappij, dan is dat met hem gebeurd.’
‘Waarom zou dat niet mogelijk zijn?’ vroeg West.’ Is fatsoenlijkheid, in den edelsten zin van 't woord, een erfgoed van de hoogste standen of een duur verkregen goed van iedereen, die prijsstelt op den naam van mensch?’

{==425==} {>>pagina-aanduiding<<}

‘Ik weet 't niet,’ antwoerdde Gonne. ‘Ik heb ook wel eens gedacht dat er dikwijls weinig edels is in 'tgeen door sommige aanzienlijken gedaan wordt, maar ik heb mij altijd voorgesteld dat 't beter is voor menschen als ik, om zich daarover geen oordeel aantematigen. Ik ben van jongs af aan gewoon tegen hoogergeplaatsten optezien, en ik ben altijd bang voorbarig te oordeelen over 'tgeen ik niet ken en begrijp. Evenwel, een man als dezen ongelukkigen, zóó ruw en onbeschaamd, heb ik nooit ontmoet.’.... Ze huiverde en sloeg de magere armen over elkaar alsof ze 't koud had.
‘Heeft de ellendige u soms beleedigd?’ vroeg West. ‘Hoe goed en edel 't bezoeken van de armen ook zijn mag, zult ge nu en dan wel eens moeten ondervinden dat het zijn eigenaardige moeilijkheden meebrengt. Men moet een harnas van onverschilligheid aantrekken als men met die menschen in aanraking komt, of men kan zich van uur tot uur ergeren aan allerlei dingen, die wij, zonder 't te weten, elkander sparen.’
Gonne keek West verbazing aan. ‘Een harnas van onverschilligheid?’ vroeg ze. ‘Ik begrijp niet wat u daarmee bedoelt. Indien ik een harnas van onverschilligheid droeg, zou ik meenen 't bij de armen juist te moeten afleggen. U weet immers nog beter ik, hoe fijngevoelig iedere ongelukkige is, en ik verbeeld mij dat wij door onverschilligheid nooit een schrede dichter bij hen zullen komen’....
't Was nu de beurt van Jacob West om verbaasd optekijken. Hij had gemeend iets zeer practisch te zeggen, toen hij van een harnas van onverschilligheid sprak, en de berisping die hij zich daardoor op den hals haalde kwam juist van iemand, die indien zij er eene théorie op 't gebied der menschlievendheid op nahield, die enkel en alleen uit de praktijk gehaald had. ‘'t Kan wel wezen, dat gij gelijk hebt,’ zei hij niet zonder een zweem van verlegenheid. ‘Ik ben altijd meer een theorist dan een practicus op dat terrein geweest, lieve jufvrouw! en ik praat mis-
{==426==} {>>pagina-aanduiding<<}
schien over dingen waarvan ik geen verstand heb. Ga voort met uw verhaal, alsof ik niets gezegd had.’
Tante Gonne kon niet nalaten even te glimlachen. De verlegenheid van een man met zoo'n kop als Jacob West had, zelfs voor iemand van zooveel goedhartigheid als zij, iets comisch.
‘Als ik zeg dat ik nog nooit een man ontmoet heb, die zóó ruw en onbeschaafd was als deze, dan denk ik vooral aan de.... hoe zal ik 't noemen?.... de onmenschelijkheid, waarmee hij het bericht van den dood zijner vrouw aanhoorde. Met snijdende koelheid vertelde hij mij, dat de overledene eene van de gelukkigste vrouwen had kunnen zijn, wanneer zij door de natuur met meer aanleg begaafd was geweest, als hijzelf niet zoo oneindig ver boven haar verheven was geweest in ontwikkeling en beschaving... Nog nooit heb ik de ijdelheid van de mannen, juist in omstandigheden, waarin die 't minste recht scheen te hebben om zich te laten gelden, de ijdelheid op hunne meerdere ontwikkeling, wat kennis en wetenschap betreft, zoo verachtelijk voor den dag zien komen, als juist bij dien man. Wat geeft aan de mannen 't recht om zoo te stoffen op een voorrang, dien ze soms zoo schandelijk, tegen alle wetten der natuur en der zedelijkheid in, misbruiken?’
Gonne was bij deze laatste woorden half opgerezen uit haar stoel en stampte met de kleine voetjes toornig op den foliant. ‘Ik heb niets tegen uwe meerderheid,’ zei ze, ‘maar ik noem ze aanmatiging, als ze zich niet beter weet te handhaven dan door ruwheid en onbeschaamdheid’... Zoudt ge gelooven dat die man, wiens geheele leven eene aaneenschakeling is geweest van berooving en plundering zijner verblinde, al te liefhebbende vrouw, zich durfde beroemen dat bij haar verheven had door zijn wereldkennis en de kringen, waarin hij haar gebracht had; dat hij zich beklaagde dat zij altijd naar hare eigene kringen was blijven verlangen.? Alsof ik niet wist hoe ze juist daaron-
{==427==} {>>pagina-aanduiding<<}
der geleden had, hoeveel tranen de ongelukkige gestort heeft, omdat ze moest verkeeren onder zijne onbeschaafde en onfatsoenlijke bloedverwanten... O, ik heb nooit zoo duidelijk ingezien, op welke onedele beginselen de heerschappij der mannen maar al te dikwijls berust. Menigmaal is ruw geweld het eenige wetsartikel, waaraan de arme vrouwen gehoorzamen. Terwijl het Christelijk hart die lijdzaamheid der vrouwen zegent als hare roeping, zou men soms in verzoeking komen een geheel ander vonnis te vellen, in den naam der eeuwige gerechtigheid en der waarheid. Bij 't sterfbed van die vrouw heb ik God gedankt, dat er zooveel liefde in eene menschelijke ziel kan wonen; tegenover dien man ben ik honderdmaal op 't punt geweest om in opstand te komen tegen eene beschikking, die mij voorkomt eene miskenning van het ware en rechtvaardige te zijn.’
Gonne was, terwijl ze zoo sprak, niet leelijk. Er waren oogenblikken, waarop het schitteren harer oogen en 't trillen der lippen aan haar gelaat eene hoogere schoonheid meedeelden dan die wij gewoon zijn zoo te noemen. Jacob West genoot er alles van. Hij zat in stille verrukking haar aantestaren en volgde met godsdienstigen eerbied dit pleidooi voor 't goed recht harer sekse. Hij sloeg met waar genot de kleine dame gade, en vergeleek haar bij menige groote en beroemde figuur uit ouden en nieuweren tijd. ‘Elke vrouw is schoon,’ zei hij bij zichzelven, ‘als ze bezield is, als de gloed der overtuiging of 't vuur van geestdrift en edele hartstocht haar drijft. Ik wil aan dat onrecht mijner broeders geen aandeel hebben,’ voegde hij eindelijk hardop er bij. ‘Ik erken met u dat 't een gruwel is, zoo als menigmaal door beschaafde en aanzienlijke mannen jegens de vrouw gehandeld wordt.’
‘Ik zou mij niet zoo boos gemaakt hebben,’ vervolgde Gonne, die op deze laatste woorden nauwelijks gelet had, maar zich zelve reeds scheen bestraft te hebben, dat zij zich door haar afkeer van 't onedele tot toorn had laten

{==428==} {>>pagina-aanduiding<<}

vervoeren. ‘Ik zou mij hebben kunnen bedwingen, en mij verkwikt hebben aan 't geloof in den adel van ons geslacht, indien die man, bij het vernemen van den dood zijner vrouw, eenig teeken van gevoel, van droefheid.... ik zeg niet eens van berouw, gegeven had, maar niets daarvan. Met ijskoude onverschilligheid heeft hij mij aangehoord, zonder blikken of blozen heeft hij mij verhaald wat ik u zoo even verteld heb van zijn rampzalig huwelijksleven. 't Eenige wat hem scheen bezigtehouden was de vraag, wie hare begrafeniskosten zou dragen en de vrees, dat zij, die zijn naam voerde, ‘van den armen’ begraven zou worden. Toen ik hem zei, dat niemand van hare buren geweten had hoe zij heette, dat zijn naam alleen tegenover mij over hare lippen gekomen was en dat ik niet twijfelde of hare eigen familie zou wel zorgen, dat zij eene eerlijke begrafenis kreeg en alles zonder opzien gebeurde.... toen was hij gerust en scheen zich de zaak verder niet aantetrekken..... o, die mannen! die mannen! ik geloof dat hij zelfs blij zou geweest zijn, als ik hem er bij had kunnen vertellen dat ze nog wat had nagelaten!’....
Er was in den toon, waarop Gonne dit laatste zeide, iets allergrappigst en tevens iets diep weemoedigs. Meer dan de goede ziel zelve wist, had de haat tegen het mannelijk geslacht zich in haar gemoed gezet. Ofschoon 't liefderijkste en toegevendste schepseltje dat God geschapen heeft, deed 't haar toch kennelijk goed haar hart eens te kunnen luchten over de ontaarding van de andere helft van het menschelijk geslacht. Ofschoon ze niemand haatte, kon toch geen man op hare toegefelijkheid rekenen.
Dat begreep Jacob West ook en van daar dat hij nogmaals op den vriendelijksten toon vroeg, of die man zoo verhard was in de boosheid, dat hij haarzelve met kwaadaardigheid bejegend had.
O neen, integendeel. De man was zoo beleefd geweest ten haren opzichte als zij kon verlangen. Hij scheen haar

{==429==} {>>pagina-aanduiding<<}

te willen toonen, dat hij niet geboren was voor een zolderkamertje en had zelfs een enkele maal de gelegenheid waargenomen om haar danktezeggen voor hare belangstelling, maar dat had haar nog te meer tegen hem ingenomen. ‘Ik geloof dat die man zoo diep gezonken is door den invloed van allerlei.... gemeene hartstochten,’ vervolgde Gonne aarzelend. 't Was haar voorgekomen, dat hij door sterken drank en slecht gezelschap langzamerhand verhard was in 't kwade.
‘Dan zou ik hem ook maar opgeven, jufvrouw Jansen!’ zei West met een vaderlijke goedhartigheid, die zich om harentwil scheen te verheugen, dat ze van dat onaangename werk ontslagen was. ‘Er is aan zulk soort van menschen gewoonlijk geen eer te behalen.’
‘Dat meent u niet, meneer West!’ was 't antwoord, terwijl zij hem eenigszins bestraffend aankeek. ‘Ik zal wachten tot hij ziek is en dan terugkomen.’
't Is verwonderlijk welke grootsche verwachtingen voor de bekeering van zondaren de meeste vrouwen van een ziekbed hebben! Naar hare voorstelling is geen hart zoo verstokt, dat 't tegen den angst voor den dood bestand is, of de smart van het lichaam verdragen kan zonder boetvaardigheid. De waarde van zulke bekeeringen blijft daarbij buiten rekening, maar ik geloof dat die waarde ook in andere gevallen en omstandigheden door een gevoelig hart zelden in 't oog gevat wordt. Even als wij onze kinderen vergiffenis schenken op een halfgepreveld woord van boete en betering, neemt de christinne in haren geloofsijver den verhardsten zondaar bij de hand en belooft hem op eigen gezag volkomen aflaat, als hij maar één traan heeft gestort of één woord met erkentenis van schuld uitgesproken. Zou de christelijke liefde der vrouw daarin zoo groot ongelijk hebben? Zou 't zooveel slechter in de wereld gaan als we elkaar altijd halfweg kwamen met de vergiffenis? Ik zou die vraag trachten te beantwoorden, als ik bezig was een boek over zedekunde en

{==430==} {>>pagina-aanduiding<<}

geen roman te schrijven. Nu moet ik mijne lezers verzoeken dit punt maar onder elkaar uit te maken.
‘Doch ik dwaal af van 'tgeen mij eigenlijk naar u toe dreef,’ hervatte Gonne. ‘'t Betreft zooals ik zei, de kinderen van meneer Holster, ten minste den jongen..... en daar gij mij gisteren verzocht hebt 't meisje, dat eerstdaags bij ons aan huis zal komen, bijzonder in mijn bescherming te nemen..... en 't misschien ook voor dat meisje van belang zou kunnen zijn, als ik het ten minste goed beschouw,... had ik gedacht dat ik wat ik wist niet onder mij mocht houden,... maar er met u over spreken moest’.....
Tot zoover kostte 't Gonne eenige moeite om het motief van haar bemoeizucht, gelijk ze hare belangstelling, als zij deze een naam had moeten geven, zou betiteld hebben; tot zoover kostte 't haar eenige moeite, zeg ik, dat motief voor zich zelve te rechtvaardigen. Nu ze daarover heen was ging de rest weer vlug van de hand. 't Was alsof ze nu de verklaring had gevonden, waarover jufvrouw Preutschheid en mevrouw Coquetterie nog altijd zitten te denken, hoe zij zonder eenigen schroom de trap was opgeklommen die haar op de kamer van den coelibatair Jacob West had gebracht. Ze wist nu zelve wat haar dien moed, die argeloosheid had gegeven. 't Was het gevoel van plicht. 't Was de moederlijke betrekking waarin Jacob West zelf haar gebracht had ten opzichte van een ouderloos kind, toen hij haar de belangen van Marietje ernstig op het hart drukte.
‘Toen ik de trap opging die naar 't zolderkamertje van dien ongelukkige voert,’ ging Gonne voort, ‘ontmoette ik een heer, die, naar ik van hemzelf vernam, de eigen neef was van hem dien ik zocht.’ (Gonne zweeg even. Ze voelde dat zij kleurde over omstandigheden, die zij meende te moeten verzwijgen).....’ Daar mijn gesprek met hem op de trap gehouden werd en de deuren en de muren van zulke woningen, zoo als ge weet, gewoonlijk heel

{==431==} {>>pagina-aanduiding<<}

dun en slecht zijn, vroeg de man, toen ik boven op zijn kamer gekomen was en ik mij bekend gemaakt had wat zijn neef mij verteld had en kreeg ik uit zijn mond een verhaal van.... een en ander, wat mij geen bijzonder hooge gedachten van dien jongen man gegeven heeft. Op zichzelf zou dat niets bijzonders geweest zijn. Ik had niet anders verwacht, maar door een samenloop van omstandigheden werd mijne aandacht opgewekt. De ongelukkige man vertelde mij dat hijzelf een neef van meneer Melder is, een neef van diens vrouw eigenlijk, en dat hij door meneer Melder indertijd zeer slecht behandeld was. Nu, daarvan dacht ik 't mijne. 't Verwonderde mij niet dat meneer Melder geen bijzondere genegenheid gehad had voor iemand, die zijne vrouw zóó mishandelde. Meer trof 't mij wat hij mij van zijn neef vertelde. Die jonge man is sinds een jaar op 't kantoor bij meneer Melder en schijnt bestemd te zijn om de opvolger van zijn oom te worden. Ik heb dit begrepen uit een verhaal, dat met zooveel ruwe en goddelooze uitdrukkingen vermengd was, dat 't mij nog doet ijzen als ik er aan denk. Toch poogde ik alles te weten te komen, wat hij in zijn woestheid maar kon loslaten en ik heb daaruit zooveel begrepen, dat er een bepaald complot van den kant der familie van mevrouw Melder bestaat om dien jongen losbol in 't kantoor te dringen en de kinderen van Holster geheel op zij te schuiven. Als ik bedenk dat mijn broer, op bepaald verzoek van zijn patroon, voor Frans naar een gelegenheid buiten geïnformeerd heeft, en die zaak zooals gij weet reeds naar genoegen beslist is, en dat Marietje, volgens 'tgeen mijne zuster mij meedeelde, bij ons aan huis besteed is, op de bepaalde voorwaarde dat het kind niet bij haar oom en tante zal komen, voordat ze genoodigd wordt, dan komt mij een en ander wat ik hoorde niet onwaarschijnlijk voor. Ik durf er mijn broer niet naar vragen. Jansen kan niet velen dat we ook maar even zinspelen op zaken van 't kantoor en toch zal 't mis-
{==432==} {>>pagina-aanduiding<<}
schien noodig zijn, dat er dadelijk gehandeld worde, om te voorkomen dat dit onrecht gepleegd en de rechtmatige erfgenamen op zij geschoven worden door een jongmensch die het geloof ik, niet waard is. Daarom meende ik een en ander aan u te moeten meedeelen.’
‘Wat gij daar vertelt’, antwoorde West, ‘heb ik al voor lang vermoed. Evenwel, ik moet tot mijn schande bekennen, dat ik er mij niet veel om bekommerd heb. Ik weet door uw broer zoo wat, hoe 't op het kantoor gesteld is, ofschoon, zooals gij terecht gezegd hebt, uw broer niet bijzonder mededeelzaam is op dat punt. We hebben vroeger eens een dispuut gehad over dat onderwerp.... doch ik moest u daar liever niet mee lastig vallen. 't Zou u weinig belang inboezemen.... Ik behoor veeleer den ijver, waarmee gij uw post van voogdes dadelijk aanvaard hebt, te prijzen. Ik zal niet vergeten dat gij die betrekking op mijn verzoek op u naamt, lieve jufvrouw!’
West keek zijne kleine bezoekster vriendelijk in de oogen terwijl hij dit zei. ‘Overigens geloof ik dat gij u te bezorgd maakt’, voegde hij er goedig bij. ‘Die soort van dingen zijn niet gewichtig genoeg om menschen als gij, die hunne christelijke plichten vrij wat hooger opvatten dan de meesten, een oogenblik te verontrusten.’
Daarvan begreep tante Gonne wezenlijk niets. Ze keek onzen vrind West aan of ze haar eigen ooren niet vertrouwde. Hij wist hoe 't op het kantoor gesteld was, en hij had zich daarover weinig bekommerd!... ‘Zoodat ge zeggen wilt’, vroeg ze, ‘dat er geen gevaar van dien kant te vreezen is, dat meneer Melder zijn eigen bloed niet verloochenen zal en zoodra de kleine Frans grooter is, wel doen zal, waartoe hij zedelijk verplicht is?’
‘Neen, lieve jufvrouw! dat bedoel ik bepaaldelijk niet. Meneer Melder is, als ik 't zeggen mag, niet bijzonder op de kinderen van zijn zuster gesteld, of liever niet genoeg om, als zij 't een beetje slim aanlegt, zich niet te laten beetnemen door de familie van zijn vrouw. Toen ik van

{==433==} {>>pagina-aanduiding<<}

uw broer hoorde dat de jonge Tekel op 't kantoor gekomen was, heb ik begrepen dat er zoo iets broeide, maar, zooals ik zei, ik geloof niet, dat we ons dat erg behoeven aantetrekken.’
‘Dan ziet gij, zooals ge waarschijnlijk meent, wel kans om die plannen te verijdelen! Dan hebt gij misschien meer vertrouwen in de menschen dan ik!’
‘Och neen, ik geloof, dat ik bij u vergeleken een ware pessimist ben. Mijn vertrouwen op de menschen is niet heel groot. Integendeel. Maar ik zie niet in; dat wij veel verliezen, als meneer Melder zijne firma, zijn geld, al zijn mooie meubels en wat weet ik 't aan zijn vrouws familie vermaakt. Bovendien begrijp ik niet, welk recht iemand ter wereld heeft om hem dat te verbieden of het kwalijk te nemen, als hij 't verkiest te doen.’
Dat was nu toch al te kras voor tante Gonne. Zou een man als meneer Melder, die al zijn geld zelf verdiend had, die maar één eigen zuster gehad had, die de natuurlijke verplichting had om de weezen van die zuster vooruittehelpen, die aan niemand anders eenige verpligting had.... zou die zijn geld en zijn firma mogen maken aan wien hij wilde? Neen, maar dat was al te gek; dat was in strijd met alle geschreven en niet geschreven wetten, dat was onrechtvaardigheid, overtreding van de eerste en heiligste rechten der natuur; dat was onmenschelijk, ongepermitteerd voor iemand die aanspraak maakte op den naam van christen, dat was den hemel geklaagd..... en dat werd verdedigd door een man als West! Met 't onschuldigste gezicht van de wereld vroeg hij wat daarin stak, zonder blikken of blozen zou hij zelf misschien ook zoo doen.... Tante Gonne kon 't niet anders inzien; zij kon niet nalaten zich daarover ten hoogste te verbazen: ‘Die in rust en vree wil sterven, maakt zijn goed zijn rechte erven,’ declameerde zij van het toppunt harer verwondering, en 't klonk, ja,'t klonk als een tekst, eene aanhaling uit heilige spreuken en sententies; 't scheelde weinig

{==434==} {>>pagina-aanduiding<<}

of ze had daarbij de handen gevouwen en de oogen gesloten.
‘Dat is een mooie spreuk,’ zei West met zijn eigenaardigen welwillenden glimlach, die door den ijver en 't vuur waarmee Gonne gedeclameerd had, was opgewekt, ‘dat is een mooie spreuk, jufvrouw Jansen! maar die van den kant der rechte erven geen aanspraken geeft. 't Komt mij voor, dat wij de dooden hunne dooden moeten laten begraven en liever voor onze pupillen (ik zal ze maar eens zoo noemen) naar levende dingen en gezonde vooruitzichten omzien. Als meneer Melder doodgaat, begraaft hij de firma en de firma begraaft hem. Wat dunkt u van die beschikking? Niemand behoeft dan een hand uittesteken om den man een eerlijke en deftige begrafenis te bezorgen. De firma sluit hem de oogen toe en fluistert den stervende in 't oor, dat hij zijn leven goed besteed heeft. Ik zou niemand anders weten om hem die vertroosting toetedienen. Daarop legt de firma hem af en dekt zijne nagedachtenis toe met 't grootboek, 't kasboek en 't memoriaal. Al wie hem op zijn praalbed komt bekijken, zal dan kunnen zien, dat alles tot op 't laatste moment in de onberispelijkste orde was. Vervolgens gaat de firma achter de lijkkoets en geeft een fooi aan den doodgraver, een groote fooi, want daarvan hangt haar reputatie af. Eindelijk, als de aardkluiten op de kist vallen, springt de firma, net als een Hindoesche weduwe, ook in den kuil en 't is uit met de historie.... De patroon is dood en de firma is dood!... Denkt ge, lieve jufvrouw, dat ik profaneer? Ik verzeker u, dat ik in vollen ernst spreek!’
Wie kon verwachten dat deze verzekering iets baten kon, om Gonne van hare ontzetting te doen bekomen? 't Woord ontzetting is nog veel te zwak om haar gemoedstoestand uit te drukken. Tante Gonne was eene vrouw, en ze was opgevoed in 't geloof aan de firma's en de aanbidding van het geld. Dat men zich kon opwerpen als de oudere vrind, de mentor, de voogd van eens anders

{==435==} {>>pagina-aanduiding<<}

kinderen, en hunne toekomst niet vastknoopen aan een grooter of kleiner fortuin, 't zij dit in de werkelijkheid of ook maar in de verbeelding bestond; dat men onverschillig en zelfs bepaald vijandig gezind kon zijn tegen de erfenis van een groot vermogen en een gevestigden handelsnaam; dat men daarbij zijn rust en vrede kon bewaren en zóó verblind zijn, dat men er op blufte, alsof 'tgeen misschien op zichzelf nog te verdedigen was, 't ook was waar het onmondige kinderen betrof... dat, neen dat begreep Gonne niet.
Waar is de Hollandsche vrouw..., waar is de Hollandsche vrouw die dat wèl begrijpt? Zijn wij niet allen, zoo als wij leven en ons bewegen tusschen de Lauwerzee en 't Zwin, gebaard en gebakerd, gewiegd en in slaap gesust door moeders en tantes en zelfs door arme bakers en slecht geldeede kindermeiden,.... met beden, wenschen, liedjes en vrome verzuchtingen, waarin schepen met gouden rijders en vrachtkarren vol gouden tientjes den hoofdtoon voerden? Zijn zij er slechter om geweest, die moeders en bakers en kindermeiden...? 't Spijt ons gewoonlijk alleen maar, dat hare tooverstaven niet meer effect hebben gehad, dat hare vrome gebeden niet beter verhoord zijn geworden. -
‘Zoodat, als ik het goed begrijp, 't u niet kan schelen of de firma van meneer Melder voor Frans bewaard blijft of niet?’ bracht Gonne eindelijk uit. ‘Ik kan niet anders denken dan dat u dit uit gekheid gezegd hebt, meneer West!’
‘Volstrekt niet, mijn beste jufvrouw, ik verzeker u dat ik in vollen ernst spreek.’
‘Maar mijn broer en iedereen denkt er toch heel anders over.’
‘Dat is zoo. Ik heb u reeds gezegd dat ik met uw broer in meening verschilde en wij een klein, vriendschappelijk dispunt hadden gehad. Ik zal er nu bijvoegen, dat dit juist over dat onderwerp geloopen heeft. Evenwel dat

{==436==} {>>pagina-aanduiding<<}

was voordat ik den kleinen Frans nog kende. Ik heb na dien tijd hart voor den jongen gekregen, en ik geloof wel dat ik zeggen mag, dat de zaak mij nu persoonlijk ook aangaat, dat ik recht heb er mij rechtstreeks mee te bemoeien. Dat is de reden waarom ik mij omtrent een en ander meer dan vroeger geïnformeerd heb en... nu durf ik u wel zeggen, dat ik 't een ramp zou achten als onze jonge vrind later op dat kantoor geplaatst werd.’
Gonne zette groote oogen op.
‘Een van de beste firma's van Amsterdam!’ riep ze. ‘Meneer West, ik geloof dat u gekscheert!’
‘Een van de akeligste, vochtigste en donkerste kelders van de geheele stad, mijn lieve jufvrouw Jansen!’
‘Een huis, dat door de vlijt van meneer Melder opgericht is en reeds, zooals mijn broer zegt, als hij eens een enkele maal zich er over uitlaat, de grootste zaken doet en zeker wel honderd jaar bestaan kan!’
‘Een firma, die net als alle firma's niets beteekent, zoodra de menschen verstandig genoeg zijn geworden, om die malle gehechtheid aan uithangborden te laten varen, en dat zal hoop ik geen honderd jaar duren.’
‘Waar de jongen leeren kan een bekwaam, degelijk koopman te worden, waar hij relaties kan aanknoopten met alle landen en werelddeelen!’
‘Waar hij zal uitdrogen, gelijk zoovelen voor hem uitgedroogd zijn, en tegen den tijd dat hij zichzelven in 't goud kan beslaan, een stumpert geworden zijn in al wat den mensch boven 't redelooze vee verheft.’
‘Maar, meneer West! mijn broer is toch ook aan die firma verbonden,’ riep Gonne, ‘en ik weet dat zijn hart niet is uitgedroogd, zoo als u 't blieft te noemen.’
‘Uw broer, lieve jufvrouw! is aan de firma verbonden, maar heeft 't geluk als hij 'savonds thuis komt een kring te vinden, waarin hij de heele firma vergeten en op zij zetten kan.’ (West huichelde hier een beetje, maar hij kon toch niet aan Gonne zeggen dat hij haar broer ook

{==437==} {>>pagina-aanduiding<<}

voor tamelijk uitgedroogd hield!) ‘maar meneer Melder gaat met de firma naar bed en staat er mee op; onze goede Frans, een jongen met een gezond hoofd en veel levenlust zal, als uwe grootsche plannen eens verwezenlijkt worden, er ook mee naar bed gaan en mee opstaan. Dat maakt een groot verschil.’
‘Maar meneer West! wat hebt u dan toch tegen de firma, als wij zorgen dat Frans zoo gezond en levenlustig als hij nu is den leeftijd bereikt, waarop wij rekenen mogen dat hij zelfstandig kan optreden? Vooreerst blijft hij toch geheel buiten dien invloed!’....
Tante Gonne deed hier eene daad, die voor zoo'n klein, gedrochtelijk menschje een reuzenwerk mocht heeten. Zij beurde den zwaren, kolossalen Jacob West op zijn stokpaardje, en 't was dus haar schuld dat hij 't beestje de sporen gaf en er lustig op heen draafde. Daar wij zijne opinie in deze zaak kennen, zijne krachtige verzekeringen reeds eenmaal hebben gehoord, laten wij Gonne alleen hem nakijken, en zetten we ons liever even ter zijde om een paar aanteekeningen te maken, die ons zoo dadelijk zullen te pas komen.
Elke vrouw heeft sympathie voor paradoxen. Ook bezit elke vrouw de neiging om een meening die afwijkt van de alledaagsche met belangstelling te gemoet te treden.
Beter dan wij mannen verstaat de vrouw de kunst om zich op een gegeven oogenblik van alle vooroordeelen omtrent de een of andere zaak lostemaken.
Als eene vrouw zich gewonnen geeft, is 't veeal met meer royaliteit dan wij mannen dat doen.
Om eene vrouw te overreden, komt 't meer aan op de warmte onzer overtuiging dan op de kracht der argumenten.
Ziedaar vier spreuken, die al zijn ze niet van Salomo, toch nog wel eenige wijsheid in zich bevatten. Nemen wij er van wat we gebruiken kunnen en wenden wij ons weder tot onze beide bekenden.
Juist op 't oogenblik heeft Jacob West zijn rit volbracht

{==438==} {>>pagina-aanduiding<<}

en laat hij zijn privaat-rosinant uitblazen. ‘Zoodat ik dus meen bewezen te hebben, dat de firma een onding is, en wij dwaas zouden doen ons daaraan te vergapen,’ besluit hij.
Tante Gonne legt haar kleine hand op den nek van het beestje en streelt 't de manen. ‘Ik erken dat er wel iets aan is van 'tgeen gij gezegd hebt,’ hooren wij haar toestemmen, ‘maar 't wil er bij mij niet in dat wij, nu de jongelui eenige kans hebben op een aanzienlijke erfenis en de jongen bepaald op een goede, ja zelfs schitterende positie in de wereld, het recht zouden hebben, dat alles eenvoudig niet te tellen. 't Wordt iemand niet elken dag gepresenteerd in een gevestigde firma van dien naam en omvang te worden opgenomen.’
Dat was op zich zelf niet te weerspreken. Jacob West buigt zich beleefd van zijn stokpaardje naar de kleine dame, die er naast staat en zegt: ‘Daarin heeft u volkomen gelijk, lieve jufvrouw! maar 't blijft immers altijd nog een quaestie of meneer Melder later doen zal wat gij u voorstelt.’
Tante Gonne kan dat op hare beurt niet ontkennen. ‘En daarom’, gaat West voort, ‘al kon ik in uw schuitje komen en in uwe bewondering voor zoo'n firma op zich zelf deelen, dan blijft 't mijns inziens toch nog een zeer bedenkelijke zaak, om ons plan van opvoeding van de kinderen daarop interichten. 't Beste zal toch zeker wel zijn, dat we maar net doen of er geen firma Melder in de wereld was.’
Ja, dat was zoo. In geen geval kon 't kwaad de gedachte aan die firma zoo lang op zij te zetten, als ze maar een oog in 't zeil hielden en zorgden dat een ander niet met de kans loopen ging.
‘Wat mij betreft, zou ik me daarover weinig bekommeren’, zei West, terwijl hij zijn paardje weer een paar sprongen liet doen. ‘Gij hebt wel begrepen, dat ik in dat opzicht heel anders denk dan gij, maar 't doet mij

{==439==} {>>pagina-aanduiding<<}

toch genoegen dat we 't ten minste in zoover eens zijn.’
Ja, in zoover waren ze 't eens, en daar ze dit beiden zeer aangenaam vonden en 't verder graag eens wilden blijven, deden ze hun best om zich te verbeelden, dat ze 't nu in alle opzichten eens waren. Als twee goede menschen een soort van verschil gehad hebben, valt 't hun zelden moeilijk zich eene volledige oplossing voortestellen. 't Stokpaardje van Jacob West werd dus door zijn baas op stal gebracht en Gonne vergat dat zij 't doel van haar bezoek eigenlijk ten eenenmale gemist had..........................
.... ‘Zoodat Marietje dus morgen reeds bij uw broer aan huis komt en Frans door Jansen zal worden weggebracht?’ vroeg Jacob West.’ ‘Ik zal Frits Eggink zeggen dat hij zorgen moet aan 't station te wezen. Die jongen was letterlijk kapot, toen ik hem vertelde dat zijn eenige en beste vrindje de stad uitging. Verleden Vrijdag zijn de kinderen voor 't laatst samen bij mij geweest. Ik verzeker u dat 't een geducht gemis voor mij zal wezen, als Frans weg is. Mijn leven begint zoo eenzaam te worden. Als men oud wordt, hecht men zich zoo moeilijk aan volwassen menschen. Met kinderen is dat een geheel ander geval. Ik geloof dat wij hoe ouder we worden ons te meer aangetrokken voelen tot het jongere geslacht. Voor mij ten minste was de omgang met die beide knapen een zonnestraal op mijn weg geworden.’
‘U zult hem zeker dikwijls schrijven?’ vroeg Gonne. ‘Hij zal zich zoo eenzaam gevoelen onder die vreemden. De hemel geve dat 't goede menschen mogen zijn!’
‘Hebt gij van uw broer dienaangaande niets gehoord?’ vroeg Jacob West. ‘Tegenover mij is hij op dat punt bijzonder gesloten. Ik geloof niet dat hij mij ten volle vertrouwt.’
‘Dat zult ge u wel verbeelden,’ antwoordde Gonne. ‘Ongelukkig kan ik u ook niets daarvan zeggen. Jansen heeft alleen meegedeeld, dat hij met de meeste zorg

{==440==} {>>pagina-aanduiding<<}

had geïnformeerd en de beste informatiën had gekregen.’
‘Van wien?’
‘Van een makelaar in tabak of koloniale waren, geloof ik, die wel eens zaken had gedaan of familie was van de menschen bij wie Frans in de kost zal komen.’
‘Dat geeft ons niet veel licht omtrent hun karakter en geschiktheid om met kinderen omtegaan,’ zei West met een bitteren glimlach. ‘Evenwel, Jansen heeft niets minder gedaan dan de meeste menschen in zoodanige geval len doen. We kunnen er dus niets van zeggen.’
‘We willen er 't beste van hopen,’ meende Gonne en ze volgde ook hierin de gewoonte van velen die voor een berg of breede kloof staan. ‘'t Zou wel vreemd wezen als die jongen hun hart niet winnen kon.’
Ja, dat hield West ook bijna voor eene onmogelijkheid. Toch zei hij met dien eigenaardigen glimlach, waarin de goede moeder natuur zooveel humor en zooveel gevoel gelegd had, dat honderd wereldbewoners 't er mee hadden kunnen doen: ‘Als ik 't goed bekijk, bepaalt zich ons aandeel aan de opvoeding van Frans van nu af tot dat ‘'t beste hopen.’
‘Neen,’ zei Gonne, ‘dat is zoo niet. U zult hem geregeld schrijven en zeker van tijd tot tijd wel eens gaan opzoeken’.....
Op dit oogenblik werd er aan de deur geklopt en trad een derde persoon binnen, die als door instinct herwaarts scheen gedreven te zijn. Jacob West vatte 't ten minste zoo op, want opspringende ging hij den bezoeker met uitgestrekte handen te gemoet. ‘Hartelijk welkom, baas Eggink!’ riep hij. ‘Gij komt als geroepen. Ge past volkomen in 't complot dat we hier smeden, ofschoon we juist tot de conclusie gekomen zijn dat 't niets zal uithalen.’
West zeide dit op zijn gewonen opgeruimden toon. Hy behoorde tot die menschen, wier ontevredenheid over de wereldsche dingen nooit geheel onvermengd voor den dag treedt. De verschijning van baas Eggink maakte op hem

{==441==} {>>pagina-aanduiding<<}

een te aangenamen indruk dan dat zijn wrevel over 'tgeen zooeven behandeld was daarvan geen weerglans zou ondervonden hebben. Daardoor zag hij niet aanstonds dat Eggink eenigszins onrustig naar de hem onbekende bezoekster keek en aarzelde, op de uitnoodiging van West, te gaan zitten, alsof, hij vreesde dat, nu hij zijn vriend niet alleen vond, zijne reis toch te vergeefs zou zijn.
Deze dame is de zuster van mijn vriend Jansen,’ haastte West zich te zeggen toen dit hem in 't oog viel. ‘Gij kent mijn vriend Jansen. We zijn een paar malen samen bij u geweest.’.....
Eggink, door die mededeeling eenigermate gerust gesteld, maakte een vrij linksche buiging en ging op den stoel, die 't dichtst bij de deur was, zitten.
‘Daar doet ge wel aan, vader Eggink!’ vervolgde West, ‘dat ge mij eens komt opzoeken. Ik woon hier nu al een goed half jaar, maar ik heb mijn vriend Eggink, den grootvader van Frits, nog niet kunnen bewegen, mij eens te komen opzoeken, jufvrouw Jansen! Sinds ik niet meer op mijn zolderkamertje woon, ben ik zeker een te groote meneer, of denkt Eggink dat ik 't in mijn eigen verbeelding geworden ben.’
‘Meneer West weet wel beter, juffer!’ viel Eggink hier in. ‘Hij weet wel dat niemand hem van grootsigheid verdenkt en dat ik zeker de laatste zou zijn om dat te doen, maar ik kom tegenwoordig de Jonkerstraat niet meer uit. 't Pleizier van de kruiwagen is er bij mij af, en Frits wil ik toch niet bij 't vak grootbrengen. Ik blijf dus in mijn huis en heb vrede met iedereen,.... behalve met mijzelven,.... vooral sinds verleden week ben ik erg met mijzelven aan 't worstelen. Ik verbeeld mij dat 't zoo iets moet geweest zijn, wat Jacob heeft gehad toen hij worstelde met den Heer.... Ik heb zoo'n erg onrustig gevoel bij me.’
West keek zijn vrind met ongeveinsde verbazing aan. ‘Een onrustig gevoel bij je?’ vroeg hij. ‘Mijn hemel!

{==442==} {>>pagina-aanduiding<<}

Eggink! je bent anders de vroolijkheid en opgeruimheid zelve. Wat is er gebeurd dat je zoo onrustig maakt? Ik meende zooeven toen je binnenkwaamt al te zien, dat de boel niet heelemaal in orde is. Komaan, laat ons eens hooren, wat er van aan is. Er is immers geen ongeluk met Frits gebeurd?’
‘Neen, Goddank niet, meneer West. Van den kant van de gezondheid is alles in orde, maar zie je, je kunt zoo niet alles zeggen zonder te spreken.’
‘Welnu, dan zou ik mijn stoel wat dichterbij schuiven en spreken,’ zei West op aanmoedigenden toon. ‘We hebben onze tong om te praten, zou ik denken, en je hebt wel eens meer met mij vertrouwelijk gesproken.’
Baas Eggink keek weer schuin naar Gonne en legde de beide handen nadenkend op de knieën. 't Was duidelijk dat hij er tegen opzag om in 't bijzijn van een derde te zeggen, wat hij te zeggen had, en dat hij stikken zou als hij langer zwijgen moest. Hij was niet gewoon een geheim met zich omtedragen. Liever zou hij met zijne oude, stijve ledematen een zwaren koffer de trappen opgesjouwd hebben.
West begreep dit en, terwijl hij Gonne die eenige beweging maakte alsof zij zich wilde verwijderen, wenkte te blijven, zei hij tot Eggink: ‘Jufvrouw Jansen is van ons drieen zeker 't best in staat om een geheim te bewaren. Zij is eene vriendin van den kleinen Frans, en Frits kent haar ook wel.’
‘Och, dat is 't ook niet, waarom ik niet recht weet hoe te beginnen. Ik heb van Frits heel veel goeds van de jufvrouw gehoord en ik heb eigenlijk ook geen geheim als je dat zoo noemen wilt. De heele wereld mag 't wel hooren wat ik u te zeggen heb, maar u weet wel, je valt niet graag iedereen en vooral geen vreemden lastig met je, eigen verdriet. Ik heb er wel acht dagen over gedacht, of ik niet beter deed met er u ook maar buiten te laten. U zult ook wel 't uwe te sjouwen hebben,

{==443==} {>>pagina-aanduiding<<}

en wat u voor mijn Frits gedaan hebt... zie je dat is al genoeg om een mensch als ik zijn heele leven verlegen te maken, wat hij doen moet, om je te bewijzen, dat ik een hart in mijn lijf heb, en dat u 't aan geen ondankbare hebt gedaan - maar ziet u, nu ik verdriet heb of eigenlijk geen verdriet, dat is 't rechte woord niet maar door allerlei dingen die me door den kop malen, heelemaal van stuur ben en graag een beetje goeden raad wou hebben en niet weet bij wien ik me vervoegen moet, nou kom ik zoo vanzelf, zoo zonder dat, ik eigenlijk weet wat ik doe, bij u en nu ik er ben weet ik niet recht wat ik er van maken zal’...
‘Kom, kom, baas Eggink! zoo slecht ter taal ben je toch ook niet en je weet wel, dat je met mij geen complimenten behoeft te maken. Laat ons nou maar eens hooren wat er is. Jufvrouw Jansen zal 't je niet kwalijk nemen, al vraag je haar ook om raad of hulp. Ze is wel gewoon anderen te helpen. Eigenlijk doet ze niets liever dan dat.’
Gonne maakte een afwijzende beweging met het hoofd en Eggink knikte geedkeurend.
‘'t Is maar,’ zei hij, zijn stoel wat dichter bij de tafel schuivende, maar nog altijd in die eigenaardige houding van afwachten en rapporteeren, welke hij uit zijn veeljarig kruiersleven had overgehouden, - ‘'t is maar, dat het nog altijd over die oude zaak handelt, daar ik u verleden jaar 't eerst over gesproken heb; u weet wel wat ik bedoel.’
‘Mijn vriend Eggink’, zei West, die de zaak open wenschte te bespreken en er geen bezwaar in zag voor dit geval de geheimhouding te verbreken, ‘mijn vriend Eggink heeft een zoon gehad, die naar Amerika vertrokken is. Ik mag niet verzwijgen, dat hij zijn vader veel verdriet gedaan heeft, en dat onze vriend hier dikwijls op 't punt is geweest hem te vloeken. Niet waar, Eggink! dat mag ik immers wel zeggen dat gij dikwijls op 't punt zijt geweest hem te vloeken?’

{==444==} {>>pagina-aanduiding<<}

‘'t Is er nooit toe gekomen!’ antwoordde de oude man. ‘Dat 't er nooit toe gekomen is, is de schuld van een engel, juffer! een engel die nu al bij onzen lieven Heer in den Hemel is, een engel zoo als er geen tweede ooit geweest is.’
‘Dat was de moeder van Frits,’ helderde West op. ‘Na haar dood is mijn vriend Eggink voor Frits een vader en een moeder tegelijkertijd geweest.’
‘Ja, dat mag wel zoo wezen,’ zei de oude man, die zich op die manier hoorde prijzen, ‘dat mag wel zoo wezen. Ik heb mijn best gedaan, maar we zijn nog pas aan 't begim Mag ik u nu vertellen, wat mij eigenlijk hier naar toe gedreven heeft?’ ging hij voort. Men kon zien dat hij verlangde gezegd te hebben, wat hem op 't hart lag, nu hij er zoo wat overheen was dit in tegenwoordigheid van Gonne te doen.
‘Wel zeker, mijn beste vrind!’ was 't antwoord. ‘Spreek jij maar net zoo vrij alsof we met ons beiën alleen waren. 't Betreft je zoon die in Amerika is, zeidet ge, niet waar?’
‘Ja, meneer West! 't betreft mijn jongen in Amerika.... Ik heb berichten van hem. Ik weet dat hij leeft en.... hij heeft mij de complimenten laten doen.’
‘Wel man! daar feliciteer ik je mee. Dat is een kostelijke tijding. Je weet dus dat hij leeft en nog om zijn vader denkt. Me dunkt dat zal je hart goed hebben gedaan.’
‘Dat is te zeggen, meneer West! dat heeft 't met je permissie maar half en half gedaan. Er was een boodschap bij, die al de oude wonden weer opengehaald heeft, en die me weer net zoo'n knorrigen ouden kerel gemaakt heeft als ik verleden jaar geweest ben, je begrijpt me wel, niet toen de jongen weg was, maar toen die engel naar den hemel ging en me hier zoo alleen achterliet, met de boodschap dat ik mijn zoon haar zegen moest geven als hij weerom kwam, en dat ik hem alles vergeven moest

{==445==} {>>pagina-aanduiding<<}

om harentwil. Zie je, meneer West en juffer! dat heeft al de oude boel weer voor mijnen geest gebracht en toen ben ik weer gaan twisten met den Heer, en 't heeft me niet geholpen of ik al zei: Eggink! je mot stil wezen, man! Hij antwoordt niet van zijne daden. Ik voelde dat 't daar binnen niet goed was.’
‘Dat kan ik mij best voorstellen, lieve vrind!’ viel West hem hier in de rede. ‘'t Is heel natuurlijk, dat met de oude herinneringen de oude gemoedsstemming weer bovenkomt. Dat gebeurt ons allen immers net zoo? Ik wou wel dat de meeste menschen onder die natuurlijke ontevredenheid even onrustig waren als gij. Er zijn er, helaas! maar al te veel die zich dat weinig aantrekken, en schijnen te denken, dat pruttelen een recht is van iemand die iets heeft dat hem hindert. Ik spreek uit eigen ervaring, oude vrind!’
Eggink keek den trouwhartigen man, die zichzelven tot een voorbeeld stelde om hem moed intespreken, met twijfel aan en zei: ‘Ik geloof niet, meneer West! dat je dat begrijpt zooals ik 't meen en voel. Je moet zoo'n engel van een schoondochter gehad hebben, om te weten wat Christendom is. Ik wist 't vóór dien tijd ook niet - maar nu maak ik mezelven ook niet langer wijs dat ik er iets van ken. Ik zeg dit niet voor u, maar voor mezelven,’ voegde hij er haastig bij.
‘Och ge behoeft mij anders niet te ontzien,’ antwoordde West met een glimlach. ‘Ik weet ook wat pruttelen is, maar ga voort en vertel ons geregeld, wat er nu eigenlijk is dat u zoo hindert.’
‘Dat zal ik doen. Ik geloof dat we daarmee verder zullen komen dan met zwijgen. Ik ben altijd een openhartige prater geweest en heb misschien meer gebabbeld dan noodig was. Maar laat ik u geregeld vertellen hoe 't gegaan is.
Je moet dan weten, dat 't zooveel als verleden Vrijdag zal geweest zijn, zoowat tegen half acht, toen Frits hier

{==446==} {>>pagina-aanduiding<<}

naar u toe was en ik op hem zat te wachten, dat er gebeld werd; en toen ik opendeed, stond er een vreemde man, een soort van varensgast voor me, en die vroeg of ik Eggink heette. Toen ik hem zei van ja, vroeg hij nog zoo'n paar dingen, en toen ik hem die ook voldoende beantwoord had, toen vroeg hij of ie binnen mocht komen, want dat ie met een mondelinge boodschap van mijn zoon kwam en dat ik zeker wel een en ander van mijn zoon zou willen hooren, en zoo al meer. Nou, toen ik dat zoo hoorde, kon ik niet anders doen dan den man binnen laten komen en hem een pijp geven, en toen hij zich op zijn gemak gezet had, begon ik hem zoo allerlei te vragen, waaruit ik duidelijk merken kon dat hij de waarheid sprak, dat hij mijn zoon wezenlijk had gezien en gesproken,... maar de kerel had, bij de lamp bekeken, zoo'n leelijk, valsch gezicht, en hij zag me zoo gluiperig uit de oogen, en toen ik hem vroeg wat hij hier in Amsterdam kwam doen, en waarom hij indertijd naar Amerika gegaan was, toen kreeg ik zulke rare antwoorden dat ik bij mezelven dacht: als jij een vrind van mijn zoon bent geweest daar ginds, dan moet hij ook niet veel verbeterd zijn. Nou moet je weten, meneer West! dat mij dat later zoo helder als de dag werd, toen 't bleek, dat de kerel bij me gekomen was om geld van me te vragen, en dat die heele historie van die complimenten door hem gebruikt was om mij aan boord te kunnen komen..... maar dat begreep ik later pas, en dat veranderde ook niets aan de zaak, in zoover als 't me duidelijk was, dat die vent wezenlijk met mijn zoon in aanraking geweest was. Zij hadden samen de reis gemaakt en waren daar ginder aangekomen in een groote stad, en daar hadden ze in de eerste dagen zooveel als boodschappen op de straat gedaan, dat wil zeggen, zoo van dat losse werk als er wat te doen was, en daarmee hadden ze ten minste den mond opengehouden. Daarop waren ze, ook al weer samen, zooals de

{==447==} {>>pagina-aanduiding<<}

kerel zei, 't land dieper ingetrokken en hadden heel bij de wilden in 't bosch geleefd, en met die wilden gehandeld in allerlei dingen die ze met een heelen koppel anderen naar een groote stad brachten en verkochten, en in dien tijd hadden ze 't redelijk goed gehad, maar daarop waren ze ziek geworden, en was mijn zoon op den rand van 't graf geweest en toen hadden ze alles ingeteerd, totdat ze niets meer over hadden; en toen waren ze weer voorgoed naar diezelfde groote stad van zoo even getrokken, en daar hadden ze allebei in 't gasthuis gelegen en toen ze er uitkwamen, waren ze weer net zoo arm en driemaal zoo mager geweest als toen ze 't eerst aankwamen. Nou, toen bad die vent die 't mij kwam vertellen, tegen mijn zoon gezeid: laten we samen op een schip zien te komen en weer naar Holland gaan; 't is toch altijd nog beter dat we daar sterven, dan hier in dit vreemde land (zoo zei de kerel, maar 't wou er bij mij niet in, dat iemand met zoo'n valsch en gemeen bakkes, neem me niet kwalijk, jufvrouw! de waarheid sprak); maar toen had mijn zoon gezeid: ‘neen! dat doe ik niet. Ik heb nog wel hoop dat 't hier beter zal gaan, maar ga jij als je in Holland komt naar mijn vader, en doe de complimenten, en zeg dat ik nog altijd veel om hem en mijn vrouw en mijn jongen denk (dat komt uit, want mijn zoon weet nog niet dat zijn brave vrouw in dien tijd van verdriet gestorven is) en vraag of ze me niet wat willen helpen. Laat ze jou 't geld maar meegeven en kom jij dan maar weer gauw terug.’ Nu begrijp je, meneer West! dat ik te oud en te wijs geworden ben, om me door zulke praatjes geld te laten afzetten. Als mijn zoon wezenlijk zoo'n boodschap mee had willen geven, zou hij dat wel op schrift gedaan hebben en ik zei dat dien kerel ook net zooals ik er over dacht. Maar hij wist allerlei redeneeringen te bedenken, waardoor dat niet kon; en hij kon me niet vertellen hoe mijn zoon, gedurende al den tijd dat hij zelf nu al wegwas van Amerika, gemeend had te zullen leven en waarom

{==448==} {>>pagina-aanduiding<<}

hij niet nog met een ander van de passagiers of 't scheepsvolk, bijvoorbeeld met den kapitein, had gesproken. In 't kort het bleek me duidelijk, dat de vent met draaierijen omging, dat hij mijn zoon wel gekend had (en dat vond ik op zichzelf al leelijk genoeg), maar dat hij in allen geval geen boodschap van hem meegekregen had, en dat de heele historie een vervloekte knoeierij is, waarbij 't alleen op mijn beurs gemunt was. Ik heb dat den kerel ongezouten gezegd. Ik heb gepresenteerd hem de deur uit te gooien en gedreigd, dat ik er de politie bij zou halen. Toen ik van de politie begon, zag ik wel dat de vent iets op zijn conscientie had en dat hij van die heeren liefst niet weten wou, althans hij droop af en ik was recht blij dat ik daarmee van hem afkwam. Als hij niet gaauw was weggegaan, geloof ik dat ik mijn oude handen nog eens zou hebben uitgestoken, en hem kennis hebben doen maken met de keien in de Jonkerstraat.’
Jacob West kon niet laten even te glimlachen. Hij dacht aan de heldhaftigheid van Frits eenmaal op datzelfde terrein vertoond. Die vechtlust scheen in de familie te zitten.
‘Nu zult u denken,’ vervolgde Eggink, ‘dat de zaak hiermee uit was, maar 't verdrietigste begint nog pas. Die kerel heeft sinds Vrijdagavond, ik weet niet waar en hoe, maar hij heeft herhaaldelijk met Frits gesproken..., en hij heeft, God weet wat, aan den jongen verteld, waardoor ik een hel in mijn huis gekregen heb. Frits is begonnen met naar zijn vader te vragen. Toen ik zei, en God is mijn getuige, meneer West! dat ik dat om zijn eigen bestwil deed, - toen ik zei dat ik niets van zijn vader wist, toen heeft hij mij verweten dat ik hem verzweeg dat ik tijding gekregen had. Ik had hem toch voor 't minst wel kunnen zeggen dat zijn vader nog leefde; want 't was hard, heel hard om dat te verzwijgen aan een eigen kind. Ik kon toch wel begrijpen dat hij veel over zijn vader dacht en al was ik het dan vergeten zoo het scheen, hij was 't niet vergeten en hij zou 't nooit vergeten, wat

{==449==} {>>pagina-aanduiding<<}

hij aan zijn moeder beloofd had. Van het eene woord kwam 't tot het andere. De jongen is, zoo jong als hij is, bij de hand, zoo als u weet. Hij heeft zijn woorden tot zijn dienst en weet precies wat hij doen moet om op mijn gemoed te werken. Als hij ruw en brutaal gebleven was, als hij maar was blijven voortgaan op den toon van verwijt waarop hij begonnen was, zou 't niets geweest zijn. Misschien was er dan een oogenblik gekomen, waarop ik hem bij zijn ooren genomen had en behandeld, zooals men met een kwaden jongen doet, maar hij ging over in beklag, en hij bad en smeekte mij, alsof ik de stem van zijn moeder hoorde, en hij schreide, zoo als ik haar dikwijls heb hooren schreien, als ze dacht dat zij alleen was, en hij pleitte voor zijn vader, dat 't een steenen hart zou vermurwd hebben. Zie je, meneer West! daar kan ik niet tegen, dat weet u, en ik was wel tienmaal op 't punt om den jongen te zeggen, dat hij dien vent maar weer ergens moest zien opteloopen en dat ik hem een paar honderd gulden zou meegeven of nog meer, - als hij dacht dat ze daar ginder nog meer noodig hadden, maar dan dacht ik weer, dat ik toch zoo zeker als twee maal twee vier wist, dat die andere een bedrieger was en dat mijn jongen, als hij met zulk gemeen volk omging, niet waard was dat ik hem hielp, en dan begreep ik, dat ik weer verstandig moest zijn en geen voet geven aan de weekhartigheid van een kind’......
De oude Eggink was bij dit verhaal zoo in de war geraakt, dat hij een grooten blauw katoenen zakdoek voor den dag haalde. ‘Neem me niet kwalijk, jufvrouw!’ zei hij, ‘ik ben een oud man en u weet niet hoe 'n engel ze was, ik had nooit kunnen denken dat ik nog na haar dood zou te strijden hebben met haar goede hart..... want 't is haar hart dat uit dien jongen spreekt, meneer West! 't is haar hart.... en ik mag 't toch niet doen, dat voel ik.’
Tante Gonne dacht er niet aan om den ouden man dit vertoon van zwakheid euvel te duiden. Zijzelve had meer

{==450==} {>>pagina-aanduiding<<}

dan genoeg te doen met hare eigene aandoeningen. 't Schouwspel van dien strijd tusschen 'tgeen het gezond verstand voorschreef en het hart genegen was te doen, was haar in zekeren zin nieuw. Ze was wel gewoon elk dezer goede neigingen afzonderlijk te vinden, maar had ze zelden met elkaar in botsing gezien. De oorzaken van het verdriet komen bij de meeste menschen uitsluitend van buiten. Als gevolg van inwendige worsteling tusschen neiging en plicht komt dit, vooral in de mindere standen, zelden voor.
Jacob West zat onder dit alles zijn hoofd te schudden, een beweging waarin hij bijzonder behagen schepte, als hij met 't een of andere geval verlegen was en niet recht wist of hij links of rechts moest kiezen. 't Was of hij bij zoo'n omstandigheid 't voor en tegen door mekaar wilde schudden, ofschoon hij anders geen man voor transactiën was.
‘Ik moet eerlijk bekennen, vriend Eggink!’ zei hij eindelijk ‘dat ik met de zaak verlegen ben. Er is in dien ijver van Frits zooveel wat mij voor den jongen inneemt, dat, hoewel gij volkomen gelijk hebt in uwe weigering, 't toch moeilijk is Frits heelemaal te veroordeelen. De jongen strijdt voor zijn vader, zoo bij meent, en is natuurlijk overtuigd dat die vrind, dien gij voor een bedrieger houdt, werkelijk ter goeder trouw is. Bovendien telt hij 't verlies van een paar honderd gulden, al bleek het later dat ze weggesmeten zijn, niet zoo hoog als gij.’.....
‘Dat is 't juist,’ viel Egging hem in de rede, terwijl hij zijn ouden kalen bol wreef en peinzend zijn vrind en raadsman aanstaarde. ‘Ik kan den jongen in mijn hart ook geen ongelijk geven. Ik zou, geloof ik, in zijn geval net zoo doen; maar dat neemt toch niet weg dat ik moet volhouden..... 't is de stem van zijn doode moeder,’ voegde hij er op den toon van godsdienstigen eerbied bij, ‘maar ziet u, ik ben niet zeker dat zij nu, nu ze alles weet, nog net zoo zou spreken als bij haar leven, en.... daarbij,

{==451==} {>>pagina-aanduiding<<}

nu ik haar meen te hooren door den mond van dien knaap,..... nu komt 't mij voor, dat ze met haar goedhartigheid en toegevendheid dikwijls maar half gelijk heeft gehad..... ik hoop niet dat ik mij bezondig met dit te zeggen, maar 't is zoo.’
Gonne, die al lang op heete kolen gezeten had, vroeg nu of zij ook iets in 't midden mocht brengen. 't Zou wel niet veel bijzonders zijn, maar ze wou het toch graag zeggen.....
‘Wel zeker juffer!’ zei Eggink vriendelijk en door haar zachte stem meer dan door iets anders aangetrokken. ‘U zult er stellig wel iets op weten. Uw stem klinkt bijna net zoo aangenaam als de hare en zij wist er ook altijd een gat op.’
‘Mij dunkt’ meende Gonne, ‘zonder dat gij iets van uw gezag aflegt, is deze zaak heel gemakkelijk in orde te brengen. Als meneer West er zich mee bemoeien wil, goed..... maar 'k dacht, toen ik u zoo even hoorde zeggen, dat u in zijn geval net zoudt handelen als Frits, dat gijzelf 't wel af kunt en dat dit eigenlijk toch nog beter zou zijn. Als u aan Frits duidelijk maakt, dat 't u niet ontbreekt aan den wil om zijn vader te helpen, maar dat 't alleen ligt aan de omstandigheid dat u dien vrind uit Amerika niet vertrouwt; dat u door anderen, door vertrouwde menschen zult laten informeeren (en dat is wel te doen) en als 't werkelijk zoo is, buiten dien anderen man om, hulp zult zenden, zou de jongen dan niet tevreden en de geheele zaak weer in orde wezen?’
't Gelaat van Eggink helderde op en Jacob West had een oogenblik yan wrevel, dat hijzelf niet aan deze eenvoudige oplossing gedacht had. ‘Dat is 't ei van Columbus, jufvrouw Jansen!’ zei hij, ‘u hebt volkomen gelijk. Dat is 't beste, wat onze vriend doen kan.’
‘Maar,’ vroeg Eggink, ‘wie zal die informaties nemen en hoe zullen ze weten waar mijn zoon is?’
‘O,’ antwoordde Gonne ‘al is 't niet gemakkelijk, dan

{==452==} {>>pagina-aanduiding<<}

zal dat met een beetje moeite toch wel gaan. Hij is in 't hospitaal geweest in een groote stad, die gij wel door bemiddeling van Frits kunt te weten komen, misschien herinnert gij u dien ook nog wel. Heeft die man, toen hij u alles vertelde, ook een naam genoemd?’
‘Ja wel,’ zei Eggink, die ofschoon nog zeer vaag, toch eenig licht begon te zien. ‘Hij heeft een naam genoemd, maar 't geheugen wordt er met de jaren niet beter op, en ik ben nooit sterk op namen geweest.’
‘Was 't soms ook Nieuw York?’ vroeg West met een glimlach, want hij begreep wel dat 't geen andere stad wezen kon.
‘Daar hebt u 't in eens,’ riep Eggink, met verbazing. ‘'t Is toch een zegen als je zooveel geleerd hebt en zoo veel weet.’
‘Nu,’ vervolgde Gonne,’ dan zijn we al een heel end. In die stad wonen veel Hollanders, zoo als ik wel eens van mijn broer gehoord heb; en meneer Melder, bij wien mijn broer op 't kantoor is, heeft veel handelsbetrekkingen met allerlei groote kantoren daar. Als ge nu eens bij mijn broer gingt, en hem vroegt of hij u een handje wou helpen in die zaak, dan zou dat wel in orde te brengen zijn, geloof ik.’
Eggink was letterlijk verbijsterd over zooveel doorzicht. Sinds hij een jaar of wat met ‘een engel’ had saamgewoond, had hij bovendien een onbeperkten eerbied voor de vrouw. Dit kleine juffertje maakte, zoo als hij later zei, dat hij werkelijk niet meer wist hoe hij 't had. ‘Als die twee mekaar eens gekend hadden!’ was 't eenige wat hij kon uitbrengen.
‘Al wat jufvrouw Jansen daar gezegd heeft,’ zei West, ‘beaam ik ten volle. We kunnen niet beter doen. Gij spreekt in dien geest met Frits. De jongen zal zich daarbij wel kunnen neerleggen. Ten overvloede kunt gij hem nog eens bij mij sturen als 't noodig is. - Maar,’ ging hij voort, ‘we zien mekaar immers morgen aan 't station?’

{==453==} {>>pagina-aanduiding<<}

‘Ja, ja,’ antwoordde Eggink, die nu geheel verlicht en gerustgesteld was, ‘we zien mekaar morgen aan 't station. Ik zal er nu met mijn jongen wel wezen..... Ondertusschen moet u hem vooral waarschuwen tegen dien bedrieger. Die vent zou hem heelemaal in de war brengen. Ik geloof dat die kerel hem opwacht als hij uit school komt.’
‘Ik zal er dat wel uit krijgen,’ beloofde West, ‘en ik zal er hem tegen waarschuwen om met niemand buiten u over die dingen te praten. De jongen moet u niet wantrouwen en aan geen mensch zijn vertrouwen schenken, die 't met u niet eens is.’
‘Dat begrijp ik ook zoo,’ zei Eggink, die nu opstond en zich gereed maakte om heentegaan. ‘Ik bedank de juffer wel duizendmaal voor haar goeden raad. Ik kom, zoodra ik met den knaap klaar ben, bij uw broer. De jufvrouw heeft een beter kijk op de dingen dan zoo'n oude kerel als ik, dat merk ik wel.’
De verbazing over Gonne's doorzicht en beleid bleef bij Eggink den boventoon voeren, zoolang hij met West, die hem 't portaal afbracht, het besprokene nog weer wikte en woog. ‘Als die twee mekaar eens gekend hadden,’ herhaalde hij telkens op hooger toon. ‘Meneer West!... als die twee mekaar eens gekend hadden’!,.........................
De uitvinding van den stoom heeft als alle goede dingen veel op haar geweten. Wat is er onder anderen geworden van ons afscheidnemen, van die kleine tooneeltjes vol weemoed en poezie aan diligence of trekschuit in vroeger dagen vertoond?
We vinden elkaar aan 't station. De een komt met haastige schreden op zijn voeten; de andere jaagt met koortsige drift nog op 't laatste moment met een halfdood, vigilante-paard het plein op; een derde zit een minuut of tien naast allerlei menschen in een omnibus en stapt, naar zijn boezemvriend zoekend, de opgepropte vestibule binnen. De boezemvriend is er al, of de boezemvriend is er nog

{==454==} {>>pagina-aanduiding<<}

niet Hij staat met zijn rug naar u toe, met de portemonnaie geopend in de hand voor een klein gat in den muur, en zal u zoo te woord staan als hij geholpen is,.... of de boezemvriend rent met een haastigen groet voorbij naar het goederenbureau, eenen grooten kerel met een blauwen kiel achterna, die zijn zwaren koffer op de schouders geladen heeft. ‘Laten we elkaar nu maar goedendag zeggen, voordat de stroom der reizigers ons meevoert De man aan den ingang van de wachtkamer laat niemand zonder plaatskaartje binnen. De man is in zijn recht. Nu, vaarwel, groet ze allen nogmaals hartelijk...... Adieu! Schrijf ons eens gauw, houd je goed..... Let eens op. Straks aan 't hek zullen wij u nog even goedendag toewenken’.....
- - - - - - - - - - - - -
Toen Jansen, die den knaap zelf naar de plaats zijner bestemming zou brengen, aan 't station kwam, vond hy West en Eggink met den kleinzoon van laatstgenoemden reeds daar. Frits was volkomen verzoend met zijn grootvader, maar 't was duidelijk dat een ander verdriet hem kwelde. Wat dat was kon iedereen zien, toen de beide knapen tegenover elkander stonden, en met de onhandigheid en de eenvoudigheid van hun leeftijd elkaar bij de hand hielden. Ze hadden veel en ze hadden toch niets te zeggen. Ze voelden dat er iets belangrijks gebeurde, dat deze scheiding een keerpunt in hun leven kon zijn..... maar geen van beide was in staat zich zelven van dit geval rekenschap te geven, noch minder 't in woorden uittedrukken. Hoe zouden deze kinderen hebben kunnen doen, wat ouderen dan zij zoo vaak onmogelijk is? Ook West had 't meer dan ooit te kwaad met den vorm waarin hij al wat hij wel zou hebben willen zeggen, kleeden moest.
‘God zegene u, mijn jongen!’ zei hij, ‘pas op dat ge ons niet vergeet en dat we altijd goeds van u hooren;’ maar een man met een reisválies liep hem bijna onderste

{==455==} {>>pagina-aanduiding<<}

boven en Jacob West bleef midden in zijne toespraak steken.
‘Is al 't goed in orde?’ vroeg de oude Eggink, en hij vroeg 't niet uit sympathie voor zijn vak, maar door den aandrang waardoor honderde mijner lezers dergelijke vraag aan een station gedaan hebben, als 't hart vol was van weemoed over den man, wiens koffer ons zooveel belang scheen inteboezemen.
‘Alles is behoorlijk in orde,’ antwoordde Jansen. ‘Ik geloof dat wij 't beste zullen doen, als we nu maar in de wachtkamer gaan. Kom Frans! bedank meneer West nog eens voor alles wat hij voor u gedaan heeft, geef baas Eggink en Frits de hand. Ik zou niet graag te laat komen.’
Jansen was blijkbaar erg gehaast. 't Had hem maar half genoegen gedaan dat West met zijn gevolg, zooals hij later tot zijne vrouw zei, aan 't station was. Hij was hier in hoedanigheid van zaakgelastigde van meneer Melder, en hij behandelde de zaak alsof zij tot 't kantoor behoorde. ‘Frans is een verstandige jongen,’ zei hij tot de overigen, ‘hij begrijpt dat al wat er gebeurd is voor zijn eigen best is; hij zal daar buiten een flinke, knappe man worden, en komt over een jaar of wat terug.... met een paar bakkebaarden.’
't Was wreed van Jansen, die nooit een aardigheid zei en wiens kracht grootendeels in de omstandigheid zat, dat hij nooit een aardigheid vertelde, 't was wreed, al willen wij aannemen dat hij 't met goede bedoelingen deed, nu juist zijn best te doen om de vroolijkheid van de anderen op te wekken. De uitwerking was dan ook geheel tegenovergesteld aan zijne verwachting. Frans, die zijn eene hand in die van zijn vaderlijken vriend gelegd had, terwijl hij met de andere Frits bleef vásthouden, barstte in een stroom van tranen uit en West vond in de aandoening al zijn natuurlijke welsprekendheid terug:
‘Mijn lieve, beste jongen!’ zei deze ‘houd je bedaard en kalm. Laat ons niet denken, dat ge u ongelukkig ge-
{==456==} {>>pagina-aanduiding<<}
voelt omdat gij van ons weg moet. Gij zult daar ginder ook wel goede vrinden vinden, en wij zullen u niet vergeten, dat weet ge wel. We zullen elkaar trouw schrijven, nietwaar, mijn beste jongen! Frits en ik zullen veel over u praten, en nu en dan kom ik eens kijken hoe ge 't maakt. Ge moet de zaak niet zoo zwaar opnemen. Laat ons mogen denken dat gij wel spoedig weer even opgeruimd en vroolijk zult zijn als altijd!’
Dat was heel vriendelijk gezegd, maar opgeruimdheid laat zich zoo niet bevelen. Ofschoon Frans 't niet zeggen kon en 't over een paar dagen vergeten zou zijn, voelde het kind zich op dit oogenblik diep rampzalig en klemde hij zich aan West en Frits vast, alsof hij nooit van hen zou kunnen scheiden...................................
't Was goed dat Jansen er in naam van de orde, hun fatsoen, de noodzakelijkheid en van nog een duizend andere machten, een eind aan maakte, en 't was nog beter dat het spoorbelletje hem bij die bemoeiingen te hulp kwam. De dingen kunnen in deze wereld toch niet bestuurd en geregeld worden door aandoening en zenuwachtigheid. Dat was Jansen geheel eens met 't spoorbelletje en genoemd belletje met Jansen, en daarom maakten zij er samen een end aan..................................
Onder het naar huis gaan werd noch door West, noch door de beide Egginks, grootvader of kleinzoon, veel bijzonders gezegd. Ze praatten.... zooals we allemaal praten, of, als ge wilt, babbelen bij zulke gelegenheden. 't Eenige wat waard is dat de geschiedschrijver 't noteere, was eene uitdrukking van West. Ik meen dat hij zei, terwijl hij den ouden Eggink even staandehield: ‘Wilt ge wel gelooven, vrind! dat er liefdadigheid is die erger is dan de liefdeloosheid?’ Maar dat was ook alles.

einde van het eerste deel.



{==1==} {>>pagina-aanduiding<<}

    [Tweede deel]

Vijf-en-twintigste hoofdstuk.

Voor 't eerst op reis.

De volle indruk van het publieke leven, dien een waggon van den spoortrein geeft, maakt met verbazende snelheid een einde aan alle overleggingen van bijzonderen aard. Geen cynicus zou iets onverbiddelijkers kunnen verlangen. De onverschilligheid waarmee de conducteur komt vragen waar wij heengaan en de eentoonige muziek, die alle poëzie voor onzin verklaart, die elke afwisseling een inbreuk op de rechten van de overige passagiers noemt, zij maken, bij voorbeeld, met alle aandoeningen korte metten. En hoe kan 't anders? Wij kijken met onze betraande oogen het kleine raampje uit en ontmoeten niets dan telegraafpalen, die in de gauwigheid schijnen te vragen waarover iemand ter wereld zich toch wel beklagen kan als zij niet klagen, zij, die dag aan dag en jaar op jaar stokstijf op hun post staan en hun plicht doen. Wij richten onze oogen op de zoldering, of 't gevlochten netwerk waaruit een valies of hoedendoosje dreigt naar beneden te vallen, op de sierlijke ijzeren haken waaraan hoeden te bengelen hangen, en ze vragen ons of er niet dagelijks koffers vol zorgen langs deze baan vervoerd worden, of iemand het recht heeft bijzondere attentie te vorderen voor rampen, die niets gemeen hebben met een spoorwegongeluk, die in niet 't minste verband staan met de vrees, dat men vijf minuten over den tijd zal aankomen. Als wij den passagier, die tegenover ons zit, aankijken, en op 't punt zijn dezen mee

{==2==} {>>pagina-aanduiding<<}

tedeelen dat wij hem voor een mensch houden, en wel geneigd zouden zijn om hem tot onzen vertrouwde te maken, omdat ons hart dreigt te bersten, dan doet de bedoelde medereiziger naar de eeuwigheid... ik wil zeggen naar het eerstvolgende station... zijn oogen dicht, als om ons te overtuigen dat hij niet meer gevoel heeft dan die telegraafpalen en die kapstokken, dat hij zoolang de reis duurt niet verlangt voor iets anders gehouden te worden. Is er nu en dan iemand die deze ijzeren wet van het ijzer trotseeren wil en werkelijk een vriendelijk woord richt tot zijnen buurman, dan breekt een stoot van de wagenas zijne rede af, of legt den klemtoon op een woord dat bestemd was met syntaxische bescheidenheid juist 't minst onder de aandacht te vallen.
Al de zalige afwisselingen van de oude diligence zijn afgeschaft, al de humoristische combinaties aan welke zij leven gaf in onzen geest, zijn in den ban gedaan. Geen hond blaft tegen ons stoompaard, geen bedelaar kan langer dan een seconde zijn mager gezicht aan het portier van een waggon vertoonen, geen vroolijk hoorngetoeter kondigt ons aan, dat 't mooie dochtertje van den tolgaarder bij het hek staat, geen zweepslag langs het raampje vertelt, hoe een troep baldadige straatjongens een eindje voor niets willen meerijden. Wij brommen en rommelen en stampen en blazen onafgebroken en zonder afwisseling onophoudelijk voort en kijken op ons horloge als we weten willen of wij haast bij de brug of over de rivier zijn of wel bij 't kleine station, waar nooit iemand afgaat en nooit iemand opkomt.
Bewaar eens, als gij u in zulk een omgeving bevindt, uw' weemoed, die kostbare godsgave aan het weeke menschenhart; verdiep u in uwe smart als gij kunt, terwijl een man in uniform uw kaartje knipt, alsof hij u voor den neus knipte! De spoorwachter wuift met zijn witte vlaggetje dat alles in de volmaakste orde is, en gij zoudt 't recht hebben te klagen over de ellende die ge meevoert

{==3==} {>>pagina-aanduiding<<}

in uw hart; de gelijkmatige draf van het dampend ros verzekert u dat gij precies op uw tijd aan de plaats uwer bestemming zult zijn, en gij zoudt meenen dat er nog iets in de wereld kon wezen wat niet in orde is? ‘Ga met de trekschuit, gij pruttelaar! sukkel met uwen telganger voort langs 's Heeren wegen, gij égoïst!’ bromt de locomotief. ‘Ik heb gisterenavond nog een kind overreden. Kunt gij daarvan iets aan mij bespeuren?’
Toen de tranen van Frans gedroogd waren, openden zijne oogen zich voor de nieuwe wereld waarin hij verplaatst was. De eerste indruk kon niet anders dan zijne verbazing wekken. 't Kind had om zoo te zeggen nog niets gezien, wat in eenig direct verband stond tot den nieuwsten tijd, waarvan de spoorwegtrein 't symbool en de godheid is. De kleine winkel van baas Rol, de kamer van West en 't huishouden van Jansen hadden met dit jongste tijdperk van stoomkracht en beweging niets gemeen. De deftige zaal van oom Melder was daarmee zelfs in volslagen strijd. Een vertrekje, waarin een tiental menschen, die elkaar misschien nooit van aangezicht tot aangezicht gezien hebben, gedwongen zijn in nadere aanraking te komen dan gewoonlijk met de naaste bloedverwanten 't geval is; waar de een als 't ware op den schoot van den anderen zit, men genoodzaakt is willens of onwillens zijn overbuur vlak in het aangezigt te zien en de geringste fout in toilet of houding, de kleinste afwijking van de schoonheidslijn optemerken; waar men op hooger bevel inschikkelijk moet zijn, maar bij den uitersten graad van inschikkelijkheid, waartoe een menschlievend reiziger geraken kan, beperkt wordt door het onverbiddelijk eigenbelang en 't alles overheerschend zelfbehoud..... zulk een vertrekje, dat in ons land bovendien gewoonlijk alles mist wat aan comfort en huiselijkheid herinnert, kon op Frans geen anderen indruk maken, dan alsof hij eensklaps verplaatst was in een onbekende wereld, alsof die menschen andere wezens waren dan die hij tot nog

{==4==} {>>pagina-aanduiding<<}

toe ontmoet had. Indien het stampen en blazen van het stoompaard dit niet verboden had, zou onder die indrukken de tranenbron bij het kind weer zijn geopend. In zijn verbazing en verlegenheid wendde hij zich tot den eenigen bekende die binnen zijn bereik was..... maar, helaas! Jansen had zich gemakkelijk in een hoek gedrongen en scheen van plan geen notitie te nemen van alles wat er om hem gebeurde. Ons tweetal zou behalve een paar uur sporens nog een geducht eind per as moeten afleggen eer Frans aan de plaats zijner bestemming was en Jansen was een man van orde en regel, die de kunst verstond van te woekeren met den tijd.
Frans moest zich dus vergenoegen met zijn eigen kinderlijke indrukken, en deze waren, gelijk ik zeide, geheel in overeenstemming met die, welke wij, menschen van jaren en ondervinding, zouden ontvangen, als we plotseling op de maan of de zon verplaatst werden. De jongen maakte bij alles wat hij zag vergelijkingen. Hij wist dat die vergelijkingen niet juist waren, maar dit vermeerderde slechts de bekoorlijkheid. 't Kon immers niet overeenkomstig de werkelijkheid zijn, dat die man vlak tegenover hem een onbekende vriend van Jufvrouw Rol was, die opzettelijk meereisde om te weten en aan de jufvrouw te vertellen waar Frans heen ging; en 't was immers even onwaarschijnlijk dat die man juist daarom een vuurrood sjaaltje om had, in plaats van een gewone das, net als de zoon van den schoenmaker op den hoek, als deze Zondagsmiddags met de dochter van den barbier uit wandelen ging? Frans begreep ook wel, dat de conducteur niet met opzet, maar uit gewoonte en volgens zijn instructie, bij het controleeren van de kaartjes den naam van de stad waar hij met Jansen zou afstappen, overluid herhaalde, dat die conducteur in geen betrekking tot dien anderen geheimzinnigen spion stond, maar dit belette niet dat hij zich dat zoo voorstelde, en op die voorstelling allerlei romantische avonturen dichtte, dat hij zich ergerde aan Jansen die waarschijnlijk zonder

{==5==} {>>pagina-aanduiding<<}

genade, in zijn slaap vermoord zou wrorden. Onze kleine vriend was een leerling van Jacob West en bovendien een knaap van romantischen aanleg. Dat hij niet dan melodrama's dichtte, lag gedeeltelijk aan de treurige stemming waarin hij zoo even nog verkeerd had, gedeeltelijk aan de akeligheden die onafscheidelijk zijn van onze nieuwste reismethode. Er ligt reeds iets melodramatisch in het geheimzinnige en onhuiselijke van dat samenscholen zonder zin of doel, dat naast elkander zitten zonder hooger beteekenis dan waarmee twee kossers op elkaar gezet of twee koeien de eene naast de andere geschoven worden in dezelfde koeienwagen. Voeg daarbij 't akelig onzekere van al wat wij gissen of berekenen, de ontelbare teleurstellingen waaraan wij weten dat we zijn blootgesteld. Ofschoon Frans dit laatste niet bij ondervinding had, was hij met zijn eigen conjecturen verlegen.
‘Is er nog een plaatsje, conducteur?’ vroeg een man, met een vuurrood gezicht, aan een der volgende stations en stapte zonder antwoord aftewachten naar binnen.
‘'t Zijn wagens voor tien personen,’ bromde een van de aanwezigen, die blijkbaar gewoon was met den spoortrein te reizen. ‘We zijn al met ons tienen.’
‘O,’ antwoordde de man met 't vuurroode gezicht ‘de jongeheer zal wel een beetje opschikken. De jongeheer rekent toch maar voor een halve, niet waar?’
‘Dat is te zeggen,’ meende de andere. ‘De jongeheer is net zoo goed een passagier als wij allen. 't Reglement zegt’...
‘O, dat weet ik wel,’ viel de man weder in, ‘maar ik zal toch maar gaan zitten,’ en hij liet zich zonder veel complimenten tusschen Frans en diens buurman invallen, zoodat de knaap half platgedrukt werd tegen den muur. ‘Ik ga maar een paar stations mee en zit al goed genoeg. Dankje wel conducteur! Ik zal hier maar blijven. De jongeheer zit ook heel gemakkelijk, niet waar, mijn baasje! We zullen 't wel samen schikken?’

{==6==} {>>pagina-aanduiding<<}

De passagier, die zooeven een woord voor 't recht gesproken had, zat toevallig aan den overkant en had dus geen last van deze schikking. Hij glimlachte zelfs, toen hij zag hoe benauwd onze kleine vrind 't had, en zette een hoedendoos, die hij tot nu toe op de knie gehouden had voor de voeten van Frans op den grond. ‘'t Is een schandaal,’ voegde hij den man met 't vuurroode gezicht beleefd en vriendelijk toe, ‘'t is een schandaal zoo slecht en klein als de wagens zijn. De directie moest zorgen’......
‘Ja, de directle moest zorgen dat iedereen ruim kon zitten,’ viel de andere in, en maakte zich zoo breed als hij kon. ‘De directie moest zorgen dat er altijd plaats was.’
Dat stemde een derde passagier gaaf toe. Over 't algemeen was 't onaangenaam, dat men in de spoortreinen als koeien samengepakt werd. Hij wist er wel niets op om het te verbeteren, maar plezierig was 't zeker niet.
Daar niemand zich tegen deze beschouwing van de zaak verzette, eensdeels uit onverschilligheid en anderdeels uit de loffelijke gewoonte, om de directie van alles en allerlei de schuld te geven, praatte men nog een paar minuten in dien geest voort, totdat de locomotief 't woord opvatte en, in naam van de directie, de heeren verzocht hun mond te houden, en ze onderwijl door mekaar schudde alsof 't kwajongens waren. De heeren lieten zich het een en ander welgevallen, vooral toen een van hen opmerkte dat 't in elk geval een zegen was, dat de martelingen van een spoorwegreis niet zoo heel lang duurden.
Onderwijl zat onze Frans danig in de klem en kreeg een zeer voldoenden indruk van de lasten en moeilijkheden van ons maatschappelijk samenleven. 't Baatte hem daarbij weinig dat zijn zwaarlijvige, vuurroode buurman hem herhaaldelijk op vriendelijken en welwillenden toon vroeg, of de jongeheer 't zoo wel schikken kon, en hem troostte met de verzekering dat 't niet lang zou duren. Hij ging bij 't voorlaatste station er af. Dit was hoogstens nog drie kwartier.

{==7==} {>>pagina-aanduiding<<}

Er gebeurde verder niets bijzonders. Nu en dan ging er een passagier uit en kwam er een in. De een zag er vriendelijker uit dan de andere of scheen fatsoenlijker dan deze, maar toch hadden allen, in 't oog van onzen kleinen vriend, iets gejaagds en onrustigs over zich, toch scheen niemand zich meer om zijn buurman te bekommeren, dan strikt noodzakelijk was.
Eindelijk hield de trein stil aan het voorlaatste station en kreeg onze knaap verademing. De man met 't vuurroode gezicht feliciteerde zichzelven zeer oprecht met zijne verlossing en uitte den wensch dat zijn jeugdige reisgenoot niet al te plat zou wezen. Toen stapte hij uit en zijn plaats bleef gelukkig leeg.
‘Zie zoo,’ zei meneer Jansen,’ nu nog een minuut of tien en we zijn er. Dan nog een uur of twee rijden en ge kunt uitrusten.’ Jansen scheen nu eerst tot de bewustheid te komen dat zijn beschermeling 't niet in allen deele gemakkelijk gehad had... ‘Maar je weet nu ten minste wat reizen in een spoortrein is,’ voegde hij er bij, onder den kennelijken indruk van zelf naar omstandigheden goed geslapen te hebben.
‘Moet de jongeheer nog ver?’ vroeg een bejaard passagier, die een station vroeger in den wagen gekomen was. ‘'t Is een mooie dag, om een uur of wat te rijden.’
‘We moeten naar Eerloo,’ gaf Jansen ten antwoord. ‘Dat is, zooals men mij gezegd heeft, nog een uur of vier gaans. Is u in die streken bekend?’
‘O ja,’ was 't antwoord.’ Ik woon zelf maar een goed halfuur van Eerloo af. Ik ben daar zoo bekend als in mijn eigen huis’
‘Dan kent u zeker de familie Beels ook wel?’ vroeg Jansen. ‘We moeten daar wezen.’
‘Dat zou ik denken. Beels en ik zijn samen in het bestuur van 't Nut, want u moet weten dat Eerloo en Ganderkerk samen één Departenent hebben. Meneer Beels heeft 't gewoonlijk 's winters erg druk met het Nut. Hij

{==8==} {>>pagina-aanduiding<<}

heeft nog voor een week of drie op onze groote vergadering een speech gehouden. Men hoort hem graag bij ons, vooral als hij een vers reciteert. Moet de jongeheer bij hem in huis komen? Ik weet dat hij jongeheeren bij zich heeft inwonen. Op 't Nut zitten die altijd vooraan en klappen zoo hard in de handen als Beels gesproken heeft, dat ik dikwijls bang ben geweest dat ze hun handen kapot zouden slaan.’
‘Precies,’ zei Jansen, die daarmee niet antwoordde op 't laatste gezegde, maar op de vraag van den nieuwen bekende. ‘Weet u ook hoe de jongelui 't daar hebben?’
‘Dat weet ik niet zoo juist,’ was 't antwoord. ‘Ze zullen 't, dunkt mij, wel goed hebben; ten minste eten en drinken zal er wel in overvloed zijn, want Beels zelf kan op onze vergaderingen soms eten dat ik er benauwd van word..... maar verder weet ik er ook niets van. Een weeskind zeker?’ voegde hij er minder luid bij, ofschoon 't door het stampen en snuiven van de locomotief heen toch tot Frans doordrong. ‘Zeker geen vader of moeder meer?’
‘Hoe zoo?’ antwoordde Jansen. ‘Waarom vraagt u dat? De ouders van den jongeheer zijn overleden, maar wat doet dat er toe?’
‘O,’ zei de andere. ‘Dat doet er heel veel toe. Ik heb Beels wel eens hooren zeggen, dat hij meestal weeskinderen bij zich krijgt. Anders weet ik er niet van, maar ik dacht wel dat 't zoo wezen zou.’
Ofschoon dit niet veel licht gaf, scheen Jansen in deze opheldering te berusten. ‘U weet niet hoeveel jongeheeren op 't oogenblik bij meneer Beels zijn, en hoe 't met het onderwijs en de verdere opvoeding gelegen is?’
De andere keek hem met verwondering aan: ‘Mij dunkt,’ zei hij ‘dat u dat beter zult weten dan ik. U hebt toch zeker met meneer Beels gecorrespondeerd? Een eigenlijke kostschool houdt hij er niet op na, dat weet ik wel, maar

{==9==} {>>pagina-aanduiding<<}

hoe 't in mekaar zit, heb ik nooit begrepen. Heeft hij u een en ander niet geschreven, toen u naar zijne inrichting informeerdet?’
‘Ik heb niet direct met meneer Beels onderhandeld,’ gaf Jansen ten antwoord, ofschoon hij een kleur kreeg, toen de andere hem weder met verbazing aankeek. ‘Ik heb een aanbeveling uit de derde hand gekregen, of liever niet ik.... maar de voogd van den jongeheer. Ik ben alleen maar belast hem daarheen te brengen.’
‘O zoo!’ zei de andere en zich tot Frans richtende vroeg hij of de jongeheer er niet erg tegenopzag, om bij wildvreemde menschen te komen.
De man zag er zeer vriendelijk uit, terwijl hij dit vroeg. Hij hield 't midden tusschen een burgerman en een heer, en had in den toon van zijn stem iets dat vertrouwen inboezemde.
Zonder een antwoord aftewachten, keerde hij zich weer tot Jansen en viel op eene wijze die men niet bij hem gezocht zou hebben met deze woorden uit: ‘verduiveld! meneer, ik noem 't zeer verkeerd om zulke jonge kinderen bij vreemden te doen. Al hebben ze 't nog zoo goed, vreemd blijft vreemd op dien leeftijd; en wat een kind van die jaren noodig heeft, kan geen vreemde in de geheele wereld hem geven.
Heeft dit kind geen familie? Is er geen broer of zuster van zijn vader, geen neef of nicht die een beetje hartelijkheid te missen heeft, die zoo'n kind s' avonds goeden nacht kan zoenen en nu en dan eens met hem op zijn knie kan rijden? Heeft zijn moeder geen vriendin gehad, die weet wat er in haar hart omging als ze dit kind aan haar borst drukte, en die den jongen nu en dan eens pakken kan, zoo ongeveer op de manier waarop zijn moeder dat deed? Waarom moet zoo'n kind uren en uren ver de woestijn ingestuurd, alsof 't melaatsch is of een misdaad gedaan heeft? Geef hem liever aan een oude kindermeid, die den jongen in vroeger tijd een luier heeft

{==10==} {>>pagina-aanduiding<<}

aangedaan en die hart voor den knaap heeft. Al krijgen de jongens bij Beels boterhammen, zoo dik als mijn arm en meer vleesch dan zij op kunnen, blijft 't immers toch nog een groote vraag, of het kind 't daar zoo zal hebben als hij noodig heeft. Al slaan ze hem niet, al wordt hij zelfs in alle opzichten ordentelijk behandeld, het kind blijft vreemd, en dat is op zijn leeftijd een gruwel. Later, als gij hem op de noodzakelijkheid om toch eenmaal van moeder's pappot weggejaagd te worden, moet voorbereiden, zie ik er geen kwaad in, maar kinderen van dezen leeftijd moet men niet in den vreemde zenden, zoolang er nog één mensch in de wereld is, die zijn vader en moeder gekend heeft. Als men dat toch doet, en daarbij een soort van contract sluit, waarin juist 't onmisbaarste onbepaald is gelaten, omdat niemand dat bepalen kan, dan noem ik dat met uw welnemen zeer verkeerd’.....
‘O,’ vervolgde hij, toen hij zag dat Jansen hem in de rede wilde vallen, ‘ik weet wel dat u zeggen zult en met volle recht, dat mij dit niet aangaat, dat ik mij bemoei met zaken waarover niemand oordeelen kan, die niet alle omstandigheden kent, maar u moet mij dat niet kwalijk nemen. Ik weet heel goed dat er menschen zijn, die zoo iets doen met de beste en heiligste bedoelingen en dat er zelfs heel dikwijls de zuiverste christelijke liefde in 't spel is, maar ik kan 't niet helpen dat ik er zoo over denk. Ik spreek uit ondervinding. Ik was ook eens een wees, net als die jongeheer, en ik werd ook zooals hij naar vreemde menschen gestuurd, die mij voor een redelijke som zouden kleeden en voeden, en.... bovendien nog opvoeden. Ik ben zoo goed terecht gekomen als een kind maar verlangen kan. De menschen, die met mijne verzorging belast werden, waren de braafsten en edelsten die ik mij kan voorstellen. Ze deden mij zooveel goed als ze maar konden. Ze lieten 't mij aan niets ontbreken. Als ik ziek was, geloof ik dat zij meer bezorgd waren dan menige vader en moeder, maar toch weet ik nog best hoe veel jaren er zijn

{==11==} {>>pagina-aanduiding<<}

overheengegaan, eer ik begreep, dat ik die menschen wederkeerig ook moest liefhebben, en vooral eer ik mijne tranen bedwingen kon, als ik anderen over hunne ouders of bloedverwanten hoorde praten. Ik kan u niet zeggen wat 't mij gekost heeft om later huiselijk te worden, aan liefde en vriendschap te gelooven, een plekje op de aarde te vinden, waarvan men zeggen kan: hier behoor ik te blijven. Dit is mijn thuis.’
Terwijl de man zoo sprak, gloeide zijn oog van heilig uur. ‘Een raar gesprek in den spoorwagen,’ zult gij zeggen, ‘maar ge moet 't mij niet kwalijknemen. Ik kan er niet van zwijgen, als ik een kind in die omstandigheden ontmoet.’
Hoewel dit alles gezegd werd onder 't ratelen en rammelen van den trein, had Jansen er genoeg van kunnen hooren om zich alles behalve op zijn gemak te gevoelen. De man had zich zoo dicht mogelijk naar hem overgebogen, om niet door Frans verstaan te worden, maar de knaap had er toch blijkbaar een en ander van kunnen opvangen, en we weten, onze boekhouder was niet van 't sijsteem, om knapen als onze kleine vrind, in dergelijke redeneeringen te betrekken. 't Was bovendien of hij Jacob West hoorde. Jansen zou een driegulden hebben durven verwedden dat deze man ook een radicaal, een soort van republikein of kees was.
‘'t Is voor den knaap een groot voorrecht,’ zei hij, ‘dat hij familie heeft, die onbekrompen in alles wat hij noodig heeft voorzien wil. Men moet alle omstandigheden kennen om billijk over zulke zaken te kunnen oordeelen.’
‘Wat ik zelf ook reeds gezegd heb,’ zei de andere zachtzinnig. ‘Ik herhaal, dat ik dat zoo diep gevoel als iemand maar kan, doch dit neemt niet weg, dat ik in die dingen mijn eigen opinie heb, ofschoon 't misschien dwaas is, die zoo openlijk in een spoorwagen uittespreken tegen iemand, van wien ik niets weet.... maar ik ben nu eenmaal zoo... Je hebt zeker wel eens meer in den spoor-
{==12==} {>>pagina-aanduiding<<}
wagen gezeten?’ vervolgde hij op den vroolijksten en opgeruimdsten toon der wereld tot Frans... ‘wel pleizierig hé, om zoo hard vooruittevliegen. Dat is een verschil met mijn jeugd! Toen reisden we van Amsterdam naar Eerloo in anderhalven dag jongeheer, geen half uur minder, dat verzeker ik je. Wilt u met mij meerijden?’ (met deze woorden wendde hij zich weer tot Jansen) ‘Ik zet u dan af aan den kruisweg tusschen Eerloo en Ganderkerk. Dan gaat u een kwatiertje rechtsaf te voet en ik sla links om. Er is plaats genoeg in mijn wagentje, als u 't maar nemen wilt zoo als 't is. Mijn zoon zou me aan 't station komen afhalen, en hij zal wel heel alleen wezen. 't Is van daag een drukke dag op 't dorp. 't Is zooveel als kermis op onze manier. We zullen dus ruimte genoeg in 't wagentje hebben.’
Dat was zoo vriendelijk aangeboden dat Jansen, ofschoon bij lange na niet ingenomen met zijn nieuwen bekende, 't niet zoo dadelijk afsloeg. Wel opperde hij een paar bezwaren, voornamelijk over een kossertje en een doos, waarin de kleine plunje van onzen vrind Frans zat, maar de andere wist alles uit den weg te ruimen. Er was geen bezwaar, om dat in 't wagentje te pakken en 's middags bij Beels te laten bezorgen. De knecht moest toch naar Eerloo om een paar kermislogés aftehalen.
‘Nu,’ zei Jansen na eenige aarzeling, ‘als 't u dan niet lastig is, zou ik niet weten, waarom wij er geen gebruik van zouden maken. Mag ik u nu ook wat meer op de hoogte brengen van een en ander. Als u ons zoo vriendelijk uitnoodigt, dient u toch ook wel te weten wie u in den wagen meeneemt,’ voegde hij er glimlachend bij. ('t Was in het oog van den boekhouder van een soliede firma wel wat kras, zoo onvoorzichtig met den eersten den besten aanteleggen.) Jansen vertelde nu omstandig wat hij meende te moeten meedeelen, en drukte bijzonder sterk op de goede gezindheid van zijn patroon voor den jongen Holster, die later zonder fout wel blijken zou, als de knaap

{==13==} {>>pagina-aanduiding<<}

bleek geschikt en ordentelijk te zijn. Hij, Jansen, zelf twijfelde er niet aan of meneer Melder had groote plannen met den jongen, maar ‘meneer Melder liet zich zelden uit, zelfs tegenover hem, die dag aan dag naast hem aan den lessenaar zat.’
De vreemde, die alles met de meeste aandacht volgde, glimlachte een paar maal en deed nu en dan een schijnbaar onbeduidende vraag. Daarna knikte hij eens en zei, dat de zaak hem eigenlijk niet aanging, en dat 't hem genoeg was te weten, dat hij met iemand van erkend goeden naam te doen had. Overigens kon hij van zichzelf niet veel bijzonders vertellen. Hij was, zooals Jansen reeds wist, een wees geweest en had om zoo te zeggen niemand gehad die zich zijner aantrok. Door Gods zegen was hij er met hard werken evenwel toch gekomen. Als hij alles zoo eens naging, dan moest hij in den grond van de zaak blij wezen, dat 't zoo geloopen was, en dat hij jaren lang door 't kreupelhout had moeten gaan. Hij had nu een ruim bestaan, was zoo wat half heer en half boer, genoot de achting van zijne dorpsgenooten en had een vrouw en een stuk of zes kinderen, die hem op de handen droegen. Hij heette Palm, en Jansen behoefde in Ganderkerk of ook in Eerloo maar aan een klein kind te vragen waar hij woonde, en zij zouden 't hem wel wijzen.
Ofschoon dit laatste als blufferij klonk, stond 't blijkbaar in geen verband met geestelijken of wereldschen hoogmoed. De man vertelde er in éénen adem bij, dat hij een groot gedeelte van zijn zaken aan zijn beide oudste zoons overliet, en dat 't in hun handen vrij wat beter ging, dan toen de boel nog uitsluitend in de zijne was. ‘De jongens hebben meer geleerd en kunnen beter met den vooruitgang mee dan ik. Ik zeg altijd, dat de vooruitgang als hij zijn naam verdient, nooit kwaad kan wezen en dat wij als we te oud worden om de beweging bijtehouden, beter doen met op zij te gaan en jongere menschen aan 't werk te zetten, dan op den vooruitgang te schelden en voor den

{==14==} {>>pagina-aanduiding<<}

stoomwagen op de rails te gaan liggen... De locomotief gaat over ons heen,’ voegde hij er lachend bij. ‘Als de vooruitgang vooruit gaat, dan kunnen wij met zijn beiden dat toch niet tegenhouden, en als 't waar is wat deze en gene zeit, dan zal ik dat toch niet tot een leugen maken door mijne ooren dichttestoppen.’
Ofschoon Jansen ook nu de gedachte niet kon onderdrukken dat hij met een radikaal te doen had en er tusschen dezen man en Jacob West geestverwantschap bestond, klonk hem een en ander toch minder hard in de ooren. 't Was voorzeker omdat de locomotief deze korte lofspraak op den onverbiddelijken vooruitgang met haar ratelend snuiven vergezelde, en juist op het oogenblik toen de nieuwe bekende zweeg, met een schel gefluit aankondigde, dat men 't doel van de reis naderde, dat zes à zeven stations met nog een tien of twintigtal dorpen en steden, aan weerszij van den weg, achter hen lagen.....
Zooals Palm gezegd had stond een nette barouchet met twee flinke doorvoede zwartjes aan 't station. Nog uit den wagen wees hij ze aan zijne reisgenooten. ‘Die twee zwartjes zullen er ons moeten brengen, jonge vriend!’ zei hij met een tintje van hoogmoed.’ ‘Ik geloof wel dat ze plan hebben, om dat eens gauw en goed op teknappen. Je moet in Ganderkerk eens bij me komen kijken. Dan zal ik je laten rijden op de oude bruin, die sinds een jaar genadebrood eet, maar zoo'n ventje als u, kan hij altijd nog wel dragen. Hebje wel eens op een paard gezeten? Niet?.... Nu dat dacht ik ook wel. In de stad doen ze dat zoo niet. Bij ons buiten zitten de jongens al als ze twee jaar oud zijn op 't paard, wanneer we aan 't hooien zijn en 's avonds naar huis rijden.’
De trein hield nu op en onze vrinden stapten uit. Palm nam zelf 't koffertje van Frans, terwijl Jansen zich met de doos belastte. Reeds in de verte klonk hun een welkom toe uit den mond van een jongen man van ongeveer twintig jaar zoo 't scheen, die voor de paarden stond.

{==15==} {>>pagina-aanduiding<<}

‘Alles in orde, vader! De kermisdrukte heeft ze allemaal t'huis gehouden en daarom ben ik maar alleen gekomen, maar 't is alles zooals 't behoort....... Gaan meneer en de jongeheer meerijden? Er is plaats genoeg... Als ze zich dan maar zelf helpen willen. Ik durf de paarden niet loslaten. 't Bij-de-handsche vertrouw ik nog niet recht.... Dankje, vader! alles in orde en opperbest!’....
Deze laatste woorden waren blijkbaar een antwoord op de vraag van den vader naar de zaken te huis. Zij gingen meer bepaald den zoon aan zooals wij weten, zonder dat de een of de andere dit als iets onnatuurlijks of onaangenaams opvatte.
‘Als meneer en de jongeheer meerijden,’ zei de zoon, ‘dan zou ik ze wel willen verzoeken intestappen. Ik zag 't bij-de-handsche zoo even, toen de trein floot, zijn ooren al opzetten, en zou liefst een endje weg wezen, eer ze daar ginds weer beginnen te blazen en te snuiven.’
‘Meneer rijdt mee tot aan den kruisweg, Willem! Meneer moet bij Beels in Eerloo wezen, en daarom heb ik hem voorgeslagen met ons meeterijden.’
Nu, dat was natuurlijk opperbest, als vader dan maar met den jongeheer achterin wou gaan zitten, en meneer bij hem op 't voorbankje komen, dan konden ze 't koffertje en de doos binnen inzetten en dadelijk wegrijden.
Een en ander geschiedde in een ommezien, en eer de laatste reiziger het station verlaten had, waren onze vrinden reeds ver uit 't gezicht. Ze reden de stad door en aan den anderen kant de poort weer uit, waar ze weldra een breeden gemacadamiseerden weg insloegen die, zooals de jonge Palm tot Jansen zei, ze nu vanzelf naar den kruisweg tusschen Eerloo en Ganderkerk brengen zou.
Daar de paarden dezen weg goed kenden, kon de voerman ze een weinigje meer dan zoo even aan zichzelve overlaten, en zonder dat hij de zwartjes, en vooral het bij-de-handsche, een moment uit het oog verloor, een

{==16==} {>>pagina-aanduiding<<}

gesprek met Jansen aanknoopen, dat hen wederkeerig spoedig op de hoogte van elkaars omstandigheden bracht. Daar hij vernam, dat Jansen boekhouder bij eene Amsterdamsche firma was, had de jonge man de beleefdheid het gesprek op den handel en de jongste verschijnselen op dat gebied te brengen. Met verbazing bemerkte onze Amsterdammer, dat hij hier met geen oningewijde te doen had, dat deze buitenman zoowel van 'tgeen binnen- als buitenslands gebeurde behoorlijk op de hoogte was. Met de eigenaardige openhartigheid, welke lompheid zou wezen, als ze niet meer den naam van onnoozelheid verdiende, waarmee een stedeling zich verbeeldt in de meeste gevallen tot den landbewoner te moeten afdalen als tot een minder ontwikkeld en onbeschaafd wezen, sprak Jansen zijne verbazing over zooveel kennis van zaken bij zijn nieuwen bekende uit.... ‘O,’ was 't antwoord ‘U moet bedenken, dat wij buiten de krant lezen, alsof 't de Bijbel was. De krant is voor ons de eerste en trouwste raadgever, als we zaken willen doen, en 't geheim van velen die de gewone boeren ver vooruit zijn, en daarom dikwijls handiger en slimmer genoemd worden, zit 'm eenvoudig in de krant. Toen ik een jongen van veertien jaar was, moest ik mijn vader 's morgens de krant al voorlezen. Ik verzeker u, dat 't mij wat dikwijls verveeld heeft, maar ik heb leeren inzien dat hij gelijk had. Ik herinner mij nog dikwijls, hoe hij tegen ons zei, dat er menigeen is die een professor in de geschiedenis van de oude Romeinen of de Turken mag heeten, en van 'tgeen er in zijn eigen tijd en vlak om hem heen gebeurt, niets af weet. Hij zei dat zoo'n man beter gedaan had, als hij een paar honderd jaar vroeger in de wereld gekomen was.’
Daar 't gesprek nu vanzelf ook op gebeurtenissen van den dag kwam die in geen direct verband met den handel stonden, duurde 't niet lang, of onze stedeling kon den eenvoudigen buitenman al niet meer bijhouden en was gedwongen tot de erkentenis, dat hij voor zich al blij

{==17==} {>>pagina-aanduiding<<}

was, wanneer hij 's morgens op 't kantoor even de handelsberichten en de effectenlijst had doorgekeken.
‘Dat begrijp ik,’ antwoordde de andere zeer beleefd, ‘als boekhouder van een aanzienlijke firma heeft u de handen vol met 'tgeen direct tot uw departement behoort, maar wij, die buiten leven, komen er zoo gemakkelijk niet af. We hebben die verontschuldiging niet, omdat de krant voor ons zooals ik zei, een ware schat is en ons niet alleen kennis en voorlichting, maar ook menig onderwerp voor gesprek geeft. Ten minste bij ons aan huis wordt 's avonds al heel wat uit de krant verhandeld. Ik herinner mij ook nog altijd hoe vader met mij voor de kaart stond (ik zal toen een jongen van een jaar of tien geweest zijn) en mij wees waar 't een en ander, dat in de krant stond, gebeurde, hoe ik op die manier soms dagen en weken lang met een leger ben rondgetrokken of mij verbeeldde dat ik vestingen belegerde en rivieren overtrok. Dat was een genot en een afwisseling in ons stille buitenleven!’
Jansen keek zijn buurman met toenemende verbazing aan. Hij kon niet ontkennen, dat de jonge man en al wat hij zei hem gezonder in de ooren klonk, dan 'tgeen hij op het kantoor somwijlen in maanden vernam. Onze boekhouder voelde zelfs iets levenwekkends en verfrisschends dat hem 't hart verkwikte. Hij raakte eenigermate verzoend met eene opvatting van de maatschappij en het leven, die zulke vruchten afwierp.
‘'t Is jammer dat de gelegenheid om te leeren op het platte land zoo slecht is,’ zei hij na eenige oogenblikken, met een opflikkering van die steedsche welwillendheid, die van nabij beschouwd niets anders dan hooghartigheid en bekrompenheid is. ‘Bij ons in de steden kan men gemakkelijker alles leeren. Dat is een groot nadeel van 't landleven.’
‘Ik zal u geen ongelijk geven,’ zei de jonge man met een fijnen glimlach, die toonde dat hij aan dergelijke be-
{==18==} {>>pagina-aanduiding<<}
schouwingen gewoon was en die op hare waarde wist te schatten, ‘maar ik hoor vader nog zeggen, dat de kennis, die met moeite en inspanning verkregen is, gewoonlijk wel zooveel waard is als die andere; hoewel ik eerlijk erkennen moet, dat ik de kinderen in de stad dikwijls heb benijd. Als ik met mijn broer (we waren toen, ik vijftien en hij dertien jaar) 's winters als 't vroor, om half vijf, in de stikkedonkerte, de deur uitstapte, met een boterham in den zak, om drie uur ver Fransch en Duitsch te gaan leeren, dan heb ik wel eens gedacht, dat 't vrij wat plezieriger is in de stad te wonen, maar vader die ons altijd zelf uitliet, wist zoo op ons eergevoel te werken dat we geen zuur gezicht trokken, en moeder stopte er ons wel zoo in, dat we niet bevriezen konden, en dan stapten we maar wat harder door en liepen mekaar achterna, tot we zoo lekker warm waren, dat we den heelen dag aan geen kou meer dachten. Als 't heel erg was, ging vader zelf wel eens met ons mee of bracht ons een enkele maal met den wagen, maar dat gebeurde heel zelden..... Ik verzeker u dat je een les, waarvoor je eerst drie uur hebt moeten loopen, opprijsstelt; en nooit heeft mij mijn boterham lekkerder gesmaakt dan als de jufvrouw van den meester ons om half acht een heet kop koffie bracht en wij ons achter de kachel zaten te warmen.’
‘Ik begrijp niet,’ zei Jansen, ‘hoe gij 't op het land uithoudt, als ge Fransch en Duitsch geleerd hebt.’
‘'t Zou er toch raar uitzien,’ antwoordde de jonge man ditmaal met een luiden, gullen lach, ‘als je 't buiten alleen kondt uithouden, wanneer je niks geleerd hadt. Bovendien kunt u er gerust op wezen, dat ik 't grootste gedeelte al weer kwijt ben. Ik lees een Fransch en Duitsch boek met gemak, maar 't fijne van die zaken is er al lang weer uit. Daarvoor hebben we heel wat anders te doen gekregen... dat je wel buiten in 't veld dient te verrichten (hij keek Jansen eenigszins ondeugend aan) ofschoon ook

{==19==} {>>pagina-aanduiding<<}

daarbij Fransch en Duitsch je wel eens te pas kunnen komen. Ik verzeker u dat 't zijn voordeel geeft, als je 's winters avonds bij den haard, terwijl andere boerenzoons zitten te knikkebollen, nog eens een of ander tijdschrift kunt inkijken. Er gaat, zooals u weet, tegenwoordig in de landhuishoudkunde ook al heel wat om.’
Dat wist Jansen wel, maar vreemde tijdschriften over dat vak zou hij nooit op een dorp gezocht hebben. ‘Uw vader heeft mij gezegd dat hij eigenlijk maar een halve boer is,’ voegde hij er bij, om als 't ware aan zijn eigen verbazing te gemoet te komen.’ Zoowat halfheer en halfboer, zei hij zelf.’
‘Dat is ook zoo,’ was 't antwoord. ‘Mijn vaders vader was dokter in een van de groote steden van ons land, maar kwam even als zijn moeder al heel vroeg te sterven. Door een samenloop van omstandigheden, dien hij ons dikwijls verteld heeft, is vader bij den landbouw gekomen, maar heeft altijd, zooals hij 't uitdrukt, een zekere verplichting jegens zijn vaders stand blijven koesteren. Mijn moeder was van ouder tot ouder uit een boeren-familie, maar die, zooals ze bij ons op 't dorp zeggen, altijd zoo iets heerachtigs over zich gehad hebben. De vader van mijn moeder was indertijd burgemeester en zelfs in den Franschen tijd zooveel als ontvanger of iets dergelijks.’
Dat gaf Jansen werkelijk eenige verlichting. Zijne steedsche theoriën waren dan toch niet geheel bodemloos.
Ze praatten op deze wijze nog lang en onze boekhouder voelde gaandeweg menig vooroordeel en opgevatte meening wijzigen en verdwijnen. Vooral zijne vooringenomenheid tegen den vooruitgang en den revolutionairen geest onzes tijds, zooals hij 't gewoonlijk noemde, kreeg een gevoelige knak, toen ook dit punt ter sprake kwam. 't Was dan ook een geheel ander geval dan bijvoorbeeld.... met West; 't was zelfs heel anders dan straks, toen de vader van dezen jongen man hem met zijn theorieën overviel. Hier was de man die optrad voor het goed recht van den

{==20==} {>>pagina-aanduiding<<}

vooruitgang een jong mensch met den blos der jeugd op de wangen. 't Was verklaarbaar dat deze pleitte voor het tijdperk waartoe hij behoorde. Bij ouderen klonken zulke redeneeringen onzen boekhouder als verraad aan een vroegere periode in de ooren.
Terwijl de tijd op het voorbankje op deze manier snel verliep, was de kleine Frans al heel spoedig vertrouwelijk geworden met den vriendelijken man, die hem naast zich gezet had en alle merkwaardigheden langs den weg aanwees. Met wezenlijk genoegen bemerkte Palm dat al wat hij vertelde aan den knaap was besteed. Er was voor Frans ook meer dan genoeg om de oogen open te houden, nu en dan de handen in mekaar te slaan.
Meer nog dan straks in den spoorwagen trof 't den knaap dat de wereld zoo groot en de groote stad, wel beschouwd, zoo klein was. Van een rijkdom van verscheidenheden, als die zich hier voordeed aan zijne blikken, had hij geen begrip gehad. De zon, die op deze akkers en velden scheen, was een geheel andere zon dan die de goten en lijsten van de Amsterdamsche huizen vergulde. 't Was een levenslustige, een dartele zon, een zon, die over hoog en laag heensprong en schuilhoekje speelde achter elken grashalm. 't Was een zon die koesterde en niet verschroeide, in wier stralenden gloed de belofte van leven en overvloed lag, tegen welke men zijne eigendommen niet behoefde te beveiligen door ze te overdekken met verf of vernis. Ook was een huis op 't land een gansch ander denkbeeld dan in de stad. In de stad was elk huis een grooter of kleiner spelonk, waarin de bewoners wegdoken voor de hitte des daags en de koude des nachts, hier schenen de huizen veeleer opgeslagen om het landschap te versieren, om de vruchten van het veld te bergen en eenige oogenblikken te schuilen bij regen of stormvlaag.
Wat waren die ruischende en golvende akkers met winterkoren goddelijk schoon, en hoe spoedig wist de-
{==21==} {>>pagina-aanduiding<<}
knaap de eene soort van de andere te onderscheiden, toen Palm hem onderwezen had! Hij zag reeds in zijne verbeelding ook gindsche pas omgeploegde velden vol rijpende aren. Zijn hart klopte den zomer te gemoet als 't, zooals Palm zei, hier overal geuren zou van hooi en boekweit! Geen zweem van schroomvalligheid bleef er in die omgeving over in zijn hart. Hij vroeg naar alles. Hij wilde alles weten. Nu en dan kon hij een kreet van verrassing niet bedwingen, als bij een kromming van den weg een nieuw panorama zich opdeed.
‘Ge wist niet dat ons land zoo mooi was!’ zei Palm met een goedigen glimlach. ‘Ge hebt zeker nooit iets anders gezien dan de plantage of den ringdijk?’
Die vraag, ofschoon zonder erg gedaan, wekte bij Frans voor 't eerst van zijn leven een gevoel van wrevel tegen zijn vaderlijken vrind West. Instinctmatig begreep de jongen dat er iets aan zijn eerste opvoeding ontbroken had. Ja, hij had den ringdijk gezien; meermalen zelfs was West met hem en Frits den Arnstel langs gewandeld of hadden ze de Watergraafsmeer bezocht, maar op die wandelingen hadden zijn oogen nimmer iets aanschouwd van wat ze nu zagen, en de knaap herinnerde zich dat dit alles daar toch even goed als hier voorhanden geweest was. West had zijne jeugdige vrinden wel verteld en aangewezen waar de stadhouder Willem II de afgevaardigden van het vernederd Amsterdam ontvangen had, en hoever de patriotten hadden stand gehouden toen de Pruisische troepen aanrukten om den smaad der princesse aangedaan te wreken, maar hij had, zooals wij weten, zelf niet den rechten smaak in de natuur en hare schoonheden; eene wandeling was voor hem niet meer dan eene noodzakelijke en heilzame ontspanning van den arbeid.
En onze Frans had niet slechts dramatischen zin, die gereedelijk was ontloken bij de beeldengalerij van groote en kleine, goede en slechte menschen, waarbinnen West hem had geleid - de knaap had ook eene lyrische

{==22==} {>>pagina-aanduiding<<}

richting van geest en hart; hij verstond het lied van den leeuwerik en de dartele sprongen der kalveren in gindsche wei, die voor 't eerst den stal hadden verlaten. Hij wilde van Palm weten wat de arbeiders daar in het veld verrichtten, maar hij zou even graag van hem vernomen hebben, waarheen het blauwe wolkje reisde, dat kringelend opsteeg uit den schoorsteen van die boerenwoning. Hij maakte vergelijkingen tusschen 'tgeen hij hier zag en wat hij had achtergelaten in de groote stad, maar hij liet zich nog liever, voortzwevende op den majestueusen indruk van dit grootsche tafreel, bekoren en verrukken zonder te weten waarom en hoe. Voor 't eerst van zijn leven ontving het kind den heilzamen indruk, dat niet alleen 'tgeen de rijken koopen kunnen, wat in de zaal van oom Melder opeengetast was, den naam van schoon en schitterend verdiende.... hier zag hij links en rechts de verrukkelijkste tafreelen ontrold voor allen zonder onderscheid, toegankelijk voor den boerenarbeider en den eigenaar van de elegantste equipage. Onder dien indruk werd de knaap stil en in zichzelven gekeerd zonder te weten waarom, om straks weer optespringen en met blijde verrassing zijnen vriendelijken buurman te wijzen op een heirleger van musschen en vinken, die zich voor eene arbeiderswoning wentelden in het warme zand. Palm, die zooals mijn verstandige lezers begrepen heeft, ondanks de verzekeringen aangaande de mooie toekomst van den knaap, nog altijd geen vrede had met de wreedaardigheid der familie, die een kind van dien jeudigen leeftijd in den vreemde zond, kreeg, nu hij den knaap meer van nabij gadesloeg, hoop, dat die wreedheid hem niet schaden zou; dat de gezonde natuur zich ook hier, gelijk zoo menigmaal, zou redden, trots al de bezwaren en hinderpalen, die zelfzuchtige berekening of onverschilligheid haar in den weg wierpen. ‘Die jongen zal zijn levenskracht zoeken, waar hij ze vindt,’ zei hij bij zichzelven. ‘Geen nood of hij ontdekt eenmaal een uitweg door 't raam, als hem de deur versperd wordt!’

{==23==} {>>pagina-aanduiding<<}

Op dit oogenblik reden ze een welvarend dorp door, dat halfweg Eerloo lag, en hielden aan 't voornaamste logement, tevens het gemeentehuis, even op, om de paarden water te laten geven. Op eene vraag van zijn zoon verklaarde de oude Palm, dat ze maar in den wagen zouden blijven zitten. Op zijn verzoek bracht de knecht Frans een glas melk aan 't portier. ‘Ik herinner mij, jongeheer! dat 't eerste glas goede melk dat ik als kind gedronken heb, mij een veel beter denkbeeld van 't land gegeven heeft, dan de mooiste beschrijving ‘zei hij....’ Hoe gaat 't, Wessel? ‘vervolgde hij, zich tot den kastelein wendende. ‘Vrouw en kinders ook nog wel?’
‘Dat gaat niet kwaad’ antwoordde de kastelein, een zwaarlijvig man, die in zijn blauwe boezeroen aan den ingang van de deur stond, maar zich blijkbaar meer dan met de pas aangekomenen met twee jongelieden van den fatsoenlijken stand bezighield, die aan een tafeltje voor de herberg zaten te rooken en te drinken, terwijl zij een gesprek hielden zooals men daar ter plaatse verwachten kon.
Dat gesprek liep over paarden en honden.
‘Ik zeg je, dat je hem moet zien loopen om er over meetepraten,’ riep de een, terwijl hij met de karwats tegen zijn hooge rijlaarzen sloeg. ‘Die van den kastelein uit de Posthoorn is een kreeft bij hem vergeleken. Ik wil hem op een half uur vijf minuten voorgeven.’
‘Als je tien minuten vroeger moogt afrijden zeker?’ was 't antwoord van zijn makker. ‘In dat geval wil ik 't graag gelooven, maar anders maak je mij niks wijs. Ik heb dien bruin van de Posthoorn zien loopen ‘tegen de drie beste van de rijdende artillerie, en ik verzeker je dat hij 't won. Je zou er niet over moeten denken!’.....
‘En ik zeg je dat ik er niet alleen over denk, maar dat ik 't doen wil ook,’ antwoordde de eerste. ‘Als jij te bang bent om een bankje van honderd gulden tegen een van driehonderd te houden, dan zal ik wel een ander vinden. Ik parieer drie tegen een.’

{==24==} {>>pagina-aanduiding<<}

‘Je weet wel dat ik nooit anders dan een tegen een houd’ zei de andere onverschillig; ‘vooral niet in gevallen waarin ik net zoo goed als jij drie tegen een kan zetten. Ik wil je ongeluk niet, man! Ik raad je er liever van aftezien en je geld niet in 't water te gooien.’
‘Dat is een verd.... flauwe streek’ was 't antwoord. ‘Als je niet parieeren durft, kun je 't wel eenvoudiger en royaler zeggen. Je bent zeker weer wat aangeschoten. Dan zinkt de courage jou gewoonlijk in de schoenen. He, Wessel! geef meneer nog een glas bitter.... misschien zit daar nog wat courage voor hem in.’
‘Ik geloof dat een klein kind wel zien kan wie van ons 't meeste bitter gedronken heeft,’ zei de andere met uittartende bedaardheid. ‘Je moet wel een verduiveld kolossaal stuk in hebben, om tegen den bruin uit de Post-hoorn te willen rijden. Ik zou mijn knol ook maar een goeden bom bitter geven voordat de hardrijderij begint. Anders wil hij nog niet eens afgaan.’
‘Mijne heeren,’ viel Wessel nu in, die bang was dat er twist zou ontstaan en zijn reden had om beide partijen te ontzien. ‘Je moet van weerszij een beetje toegeven of we komen er niet. 't Paard van den jonker heeft nog nooit tegen den bruin geloopen. Hoe kunnen de heeren nu al weten wie van beiden 't winnen zal.’....
‘Neen, maar 't paard van den jonker zal, eer we een dag verder zijn, tegen den bruin geloopen hebben,’ viel de bedoelde jonker zelf hierop in, ‘en dan zullen we eens kijken of ik geen gelijk heb.... Heb ik laatst niet den spoorwagen bijgehouden..., zeker wel een half uur lang!.... Vraag aan Wessel zelf of 't niet waar is,’ riep hij, toen de andere ongeloovig 't hoofd schudde en een beweging maakte alsof hij hem in de rede wou vallen.
‘Zeker toen de spoortrein stilstond?’ spotte de andere.
‘Vraag 't Wessel zelf, die er bij was, toen ik 't dadelijk daarna aan den koetsier van de Lemerhof vertelde..... We hebben hem met rooden wijn gewasschen, hier vlak

{==25==} {>>pagina-aanduiding<<}

voor de deur, en ik heb hem 's nachts bij Wessel op stal laten staan. Is 't waar of niet, Wessel?’
Wessel, om wiens mond reeds lang een klein, ondeugend glimlachje speelde, haalde de grove, bruine hand uit zijn broekzak en streek de weinige haren, die nog verward over zijn voorhoofd hingen, op zij.... ‘Als de jonker er op zit,’ zei hij nu met 't effenste gezicht van de wereld, ‘als de jonker er op zit,.... dan moet de spoortrein al heel hard rijden.’....
Deze oplossing van de quaestie scheen voor beide partijen genoegzaam bevredigend; ten minste de jonker dronk zijn bittertje uit en bestelde een nieuw, terwijl de andere hand uitstak naar het glas, dat Wessel van den knecht uit den gang had overgenomen, en hem toereikte.
't Was nu tijd voor Palm en zijn gezelschapom de reis te vervolgen. De zwartjes schenen blij, toen de volle emmer, waarin zij beurtelings hunne koppen gestoken hadden, weggenomen werd, en weldra draafden zij weer lustig voort over den kronkelenden weg.
‘Zulk soort van jongelui bevalt mij niet recht,’ bromde de oude Palm. ‘Willem?’ vroeg hij, terwijl hij 't voorraampje even neerliet. ‘Heb ik een van die knapen niet meer gezien!’
‘Wel mogelijk, vader!’ was 't antwoord ‘de eene is de jonker van de Burnerkamp, een mooie jonker!.... en de andere hoort, geloof ik, op Eerloo thuis. Ik ken hem niet precies, maar geloof dat ik hem gisteren bij ons op de kermis gezien heb met dien verloopen leerling van den grutter. Ik weet 't niet zeker, maar ik geloof 't wel.’
‘Zoo!’ zei vader Palm, alsof hij gehoopt had dat zijn’ zijn jongen er nog wat meer van zou weten. ‘'t Is maar,’ vervolgde hij tot Jansen, ‘omdat dat soort van adel hier in de buurt veel kwaad doet en een heelen boel jongens... en meisjes 't hoofd op hol maakt. Ik dacht zoo voor een knaap als deze is 't niet kwaad, dat hij maar vroeg uit

{==26==} {>>pagina-aanduiding<<}

't zog van die heertjes blijft. Ik zie hier van tijd tot tijd meer van dat soort rondscharrelen dan mij lief is.’
Ze praatten nog een geruimen tijd over dit onderwerp, waarbij 't voorraampje neergelaten bleef, tot een wild geschreeuw ver achter hen hunne aandacht trok en de zwartjes onwillekeurig de strengen aanhaalden, met die aangeboren neiging van een goed paard, om als 't op een harddraverij aankomt, geen kamp te geven.
‘Hei!..,’ klonk 't reeds dichter en dichter bij. ‘Op zij, rengels! voor den duivel!’... terwijl een korte hoefslag aanduidde dat zij die hen achterop kwamen hun paard in den vollen ren hadden gebracht. ‘Op zij bij alle weerga's of ik rij je de kast kapot.... Hallo! Hei’!!!...
‘Dat zijn onze twee heertjes van zooeven,’ zei Willem Palm met een glimlach, nadat hij achterom gekeken had. ‘Ze hebben zeker dien beroemden harddraver voor de tilbury... Nou zullen we hem eens zien loopen tegen den spoorwagen... De zwartjes kunnen ook beenen, dat verzeker ik je!’
‘U zult ze toch zeker voorbij laten?’ vroeg Jansen, die onder het herhaalde roepen van de tegenpartij en 't vooruitzicht op een gevaarlijke harddraverij niet op zijn gemak raakte. ‘Ze zijn, geloof ik, niet geheel nuchter, en als ze voorbij willen, zullen zij ons 't onderste boven gooien of zelf den nek breken.’
‘Voor 't eerste is niet veel nood,’ antwoordde zijn buurman,’ en met 't laatste zou niet veel verbeurd zijn, ofschoon we 't zoover niet zullen laten komen.... 't Eenige is, dat de jongeheeren een beetje respect voor de zwartjes zullen krijgen. Als 't te erg loopt zal ik wel bijtijds uithalen.’
‘Denk om de paarden,’ viel hem zijn vader in, ‘ze hebben al een heelen rit beet.’
‘O, dat is niets waard,’ was 't antwoord. ‘Ze loopen liever hard, dan dat ze zich door een tilbury uit de baan laten gooien. Vooruit, jongens!’

{==27==} {>>pagina-aanduiding<<}

Dit bevel werd vergezeld van een eigenaardig gefluit of gesis met den mond, dat de zwartjes schenen te verstaan alsof 't een volledige redevoering was. Onder het vloeken en tieren achter hen, schoten ze voort met die eigenaardige zekerheid van een paar krachtvolle beesten, die zich meedeelt aan den meester. Niettegenstaande het schreeuwen en vloeken nog wel tien minuten lang vlak achter hen klonk, en Frans, voor wien deze harddraverij een nooit gekende zaligheid was, ieder oogenblik den kop van het wedijverende paard naast 't portier verwachtte te zien, ja, niettegenstaande de angst van Jansen in een zenuwachtig bidden en smeek en overging, dat men toch niets zou wagen, bleef de voerman rustig zitten, en herhaalde telkens, dat er geen 't minste gevaar was, dat de zwartjes hun plicht wel kenden..., en werkelijk, toen hij die twee zoo rustig en welberaden zag vooruitstuiven, alsof 't een uitspanning was om alle spieren te rekken en alle aren op te zetten...., keerde zelfs bij Jansen een oogenblik het vertrouwen terug, en voelde hij, dat 't hem in zekeren zin eene teleurstelling zou wezen, als de anderen de victorie behaalden. En waarlijk!... na verloop van nog geen tien minuten, was de strijd niet langer twijfelachtig. Hoewel de zweepslagen kletterden op zijn rug en lendenen, scheen het hooggeprezen paard van den jonker kamp te geven. De verwenschingen en vervloekingen klonken spoedig niet meer in de onmiddelijke nabijheid; de zwartjes die even stevig bleven doorloopen, schenen minder last te hebben van het tergend geroep en 't uitdagende sarren der anderen, en een kreet van verrukking ontsnapte aan den mond van Frans. ‘Ze verliezen 't,’ riep hij, ‘ze moeten 't opgeven’.... en zijn oogen schoten vuur, terwijl hij zich zenuwachtig vasthield aan den arm van zijn buurman.
‘Zoo als ik gezegd heb,’ was het eenvoudige bescheid. ‘De zwartjes hebben hun man nog niet gevonden in den omtrek.’

{==28==} {>>pagina-aanduiding<<}

't Was blijkbaar dat de oude Palm deze omstandigheid geweten had, want op de aanmerking van Jansen, dat 't toch in elk geval zeer onvoorzichtig was als men met zoo'n paar dronkemannen te doen had, trok hij met verachting de bovenlip op. ‘'t Is een punt van eer op het platteland,’ zei hij, ‘zich nooit buiten noodzakelijkheid te laten voorbijrijden. Ik verdedig 't niet en erken dat het de oorzaak van vele ongelukken is - maar men moet met zijn paarden zijn opgegroeid en zijn paarden liefhebben, om te weten wat ze toekomt.’
Aan den kruisweg gekomen, hield de jonge Palm de paarden in, en weldra stapte Jansen met Frans uit. ‘Als u nu maar rechtsaf den weg houdt, komt u van zelf in Eerloo. Aan 't eerste huis 't beste wijzen ze u waar Beels woont. 't Koffertje en de doos krijgt gij van middag,’ zei de vriendelijke man. ‘Kom, als ge van tijd tot tijd in Eerloo moet wezen, mij altijd even bezoeken. 't Is maar een half uurtje. Als ik 't vooruit weet, stuur ik u de zwartjes. Ge ziet, 't komt er bij hen op een beetje meer of minder niet aan.... U,’ vervolgde hij tot Frans, ‘u zie ik zeker heel dikwijls bij ons. Ik kom binnenkort wel eens kijken hoe je 't maakt in den vreemde. Denk maar altijd dat je een goeden vrind in de buurt hebt, mijn jongen! Palm te Ganderkerk, hoor!’.....
De nieuwe kennissen namen nu een hartelijk afscheid van elkaar na vele dankbetuigingen van den kant van Jansen. Daarna reed 't wagentje met de beide zwartjes links af en ging de zaakgelastigde van meneer Melder rechts, terwijl hij den kleinen Frans aan de hand hield. Nog geen honderd passen hadden ze gedaan of de tilbury, die hen nu had ingehaald, stoof in dolle vaart voorbij. De jonker van de Bumerkamp lag achterover en brulde als een bezetene onder den invloed van razernij en sterken drank, terwijl zijn makker uit alle macht het uitgeputte en afgemartelde paard ranselde. Door een bocht in den weg was 't hunne aandacht ontsnapt dat Jansen en Frans

{==29==} {>>pagina-aanduiding<<}

uit het rijtuig gestapt waren, 'twelk zij nog altijd hoopten intehalen. Dus vergenoegden zij zich met eenige smadelijke scheldwoorden, die deze onbekende voetgangers moesten overtuigen, dat de heeren in de tilbury wat meer dan een paar ordinaire fatsoenlijke lui waren!.....



{==30==} {>>pagina-aanduiding<<}

Zes-en-twintigste hoofdstuk.

IJdelheid der ijdelheden.

Eerloo was een groot dorp maar zou evengoed den naam van een klein stadje hebben kunnen dragen. 't Is verwonderlijk, hoeveel van die halfslachtige dingen men in een land zoo dichtbevolkt als 't onze, aantreft! Men vond in Eerloo alles in miniatuur wat onze groote steden eigen is; men vond er desgelijks al de deugden en gebreken van het platte land. Men had in Eerloo een zekere soort van aristocratie, een clubje van menschen, die meer waren of zich verbeeldden meer te zijn dan de anderen, 't zij ze dat voorrecht ontleenden aan de verdiensten of het aantal hunner voorzaten, 't zij ze zich dit doodeenvoudig hadden toegeëigend. Desgelijks had men er de kleingeestigheid, de babbelzucht, den engen kring en de weinige waarachtige beschaving, die 't gevolg is van het samenscholen van een beperkt getal menschen in eene beperkte ruimte. Dat men er ook wel vond wat goed was, behoef ik niet te zeggen, of liever dat wil ik niet zeggen, omdat het gevaarlijk is, en volgens velen gebrek aan letterkundigen tact verraadt, als men zijne lezers bezighoudt met beschrijvingen van deugden en zedelijke hoedanigheden. Ook moet ik eerlijk bekennen, dat dit goede en lofwaar-
{==31==} {>>pagina-aanduiding<<}
dige op plaatsen als Eerloo al zeer weinig in 't oog valt. Er is wel gewoonlijk een Nut in zulke dorpen en daar wordt op zijn tijd wel behoorlijk tol betaald aan de voortreffelijkheden van het onschuldige buitenleven, en op zijn tijd evenzeer aan de zegeningen der beschaving door het leven in de steden of het onderlinge verkeer der menschenmaar daarmee houdt ook al wat naar zelfverheffing zweemt op. De bewoners van plaatsjes als Eerloo haasten zich in den regel om zooveel kwaad van elkander te spreken als zij kunnen, waarom 't een vreemdeling niet kwalijk te nemen is, als hij die loftuitingen op de vergaderingen van 't Nut enkel voor redekunstige figuren en phrases houdt.
Een voorrecht voor Eerloo was, dat het op een betamelijken afstand van alle groote steden lag, terwijl de dorpen in den omtrek te klein en te onbeduidend waren, om met deze hoofdplaats van het kanton te concurreeren. Een ander voorrecht bestond hierin, dat om het plaatsje heen drie à vier groote heerengoederen lagen, benevens een vijfentwintigtal buitenplaatsjes, optrekjes, villa's of hoe die dingen meer mogen heeten. In de zomermaanden waren de laatstgenoemden alle bezet en gaven de heeren en dames van de hoofdstad of van de hofstad of van de tweede koopstad van ons land in Eerloo den toon - maar ook in den winter ging de zon der groote wereld, ofschoon ze maar flauw en waterachtig bleef schijnen, niet geheel onder, doordat de eigenaars van de bedoelde groote heerengoederen buiten bleven, of liever, er nooit over gedacht hadden, dat er een buiten en een binnen was. De bewoners van deze landgoederen, die vroeger hooge heerlijkheden, en deze huizen die vroeger kasteelen geweest waren, legden zelfs gedurende de zeven of acht gure maanden van het jaar een echt aristocratische verachting voor het stadsleven aan den dag, en scholden dapper op al de kooplui en parvenu's, wier zomerhuisjes dan leeg stonden, doch met wie zy in het mooie seizoen vriend-
{==32==} {>>pagina-aanduiding<<}
schappelijk en als met hunne gelijken hadden omgegaan. Zij naderden dan tot de kleine dignitarissen van het dorp, verzochten den dokter bij zich te eten, maakten bij 't uitgaan van de kerk een praatje met de vrouw van den secretaris of van den rijks-ontvanger, en lieten zich zien op de gezellige bijeenkomsten, die door een paar jongelui met rokken buiten fatsoen en garen handschoenen waren georganiseerd, en die opgeluisterd werden door de muziek van de dragonders of het gehalveerde personeel van de comedie, met vrij aanzienlijke kosten en groote rijtuigen, uren ver uit de een of andere stad overgekomen. Nu moeten we eerlijk erkennen, dat de bedoelde aristocraten voor die welwillendheid tegenover de burgerij behoorlijk betaald werden door de achting en eerbied, welke hun op zulke avonden betoond werd, ja, indien de zomergasten van de villa's en de optrekjes hu en dan de gegronde opmerking maakten, dat de dorpelingen eene vrij gereserveerde houding aannamen tegenover alle vreemden, was 't omdat deze dorpelingen goed begrepen, dit in zekeren zin aan de vaste aristrocatie verplicht te zijn, en misschien ook omdat zij nog al wat op hun geweten hadden, tengevolge van de vrijheid en ongebondenheid, waarmede men geen drie maanden geleden op de winterbals en concerten zich ten gevalle van degenen die gebleven waren, had vroolijk gemaakt over de afwezigen!
Niemand meene nu om een en ander wat ik hier gezegd heb, dat 't leven in Eerloo niet zijne eigenaardige genoegens had. 't Was geen hart- en geestverheffend leven; 't was geen voortzwemmen of ook maar voortzweven op den stroom der algemeene beschaving en ontwikkeling - maar dat is ook meer eene stadsverwaandheid dan een feit of eene behoefte van den mensch. Men leefde in Eerloo zeer tevreden, omdat men geene beschamende vergelijkingen te maken had, en zijne vleugelen uitsloeg zonder ooit gekweld te worden door de gedachte, dat men nu ook verplicht was te vliegen.

{==33==} {>>pagina-aanduiding<<}

Men kon zich, voor jonge menschen, die eene beschaafde opvoeding moeten krijgen, geen beter gelegenheid dan Eerloo voorstellen. 't Plaatsje had dan ook sinds meer dan een eeuw dien roem genoten, en zich daarom steeds mogen verblijden in een bloeiende jongeheeren- en een even bloeiende jongejufvrouwenschool, waaromtrent het hoofd van 't gemeentebestuur nimmer in gebreke gebleven was in de oprechte Haarlemsche en andere even oprechten te verklaren, dat ze, zoo ‘wel wat de verstandelijke ontwikkeling als de zedelijke opleiding betrof’, niets te wenschen overlieten. Zelfs aan het einde van het beruchte jaar, waarin op zekeren morgen geheel Eerloo in rep en roer gebracht was door 't gerucht dat de mooiste secondante van de dameskostschool op den loop was met den leelijksten ondermeester van het jongeheereninstituut, was de officieele verklaring niet achterwege gebleven, maar integendeel nog met een paar krachtige volzinnen versterkt. De Eerloo'ers begrepen de waarheid van de gulden les: qu'il faut laver son linge sale en famille, en 't eenige nadeelige effect van die gebeurtenis was dat de jonge dames naar huis moesten schrijven, hoe de directrice eene ukase had afgekondigd, volgens welke geen der Vestaalsche maagden onder haar priesterschap uit 't raam mocht kijken, als er een jongeheer voorbijging, en hoe hare plaatsen in de kerk veranderd waren, zoodat de jongeheertjes hun schoonheidsgevoel voortaan uitsluitend op de ruggetjes van de bedoelde jeugdige dames mochten oefenen. Dit was 't eenige en de wereld vergat het, gelijk alle wereldsche dingen, spoedig.
Overal waar tengevolge van een vochtigen, veenachtigen bodem een weelderige plantengroei valt optemerken, schieten ook meestal zwammen en paddestoelen op. Zoo zult gij ook overal, waar men bloeijende kostscholen vindt, allicht kleine pravaatinrichtingen zien verrijzen, die met de kostschool voortleven, zoolang het voedsel deze in over vloed toevloeit. Nauwelijks begint evenwel de kostschool te

{==34==} {>>pagina-aanduiding<<}

kwijnen, of die bijzondere inrichtingen verdwijnen ook in een oogwenk, vestigen zich elders of nemen een ander karakter aan.
Op deze manier waren meneer Beels en familie in Eerloo gekomen. Beels was wat men een man van twaalf ambachten en dertien ongelukken noemt, maar 't moet gezegd, zijn laatste ongeluk zou beter den naam van een fortuintje hebben kunnen dragen. Zijne carriere## was begonnen aan een van onze academies, want zijne ouders waren, voordat hij hen eigenhandig tot den bedelstaf gebracht had, welgestelde menschen. Ongelukkig had hij zijne studiën niet geëndigd, maar de academie verlaten, juist toen hij op 't puut was daar een schitterend figuur te maken, tengevolge van groote vaardigheid in paardrijden, wijndrinken, vloeken en dergelijke.... zooals wij weten de vruchten van volharding, wier eenige schaduwzijde is, dat zij wrat veel geld kosten. Van den beschavenden invloed door hot leven aan eene hoogeschool uitgeoefend, waren na jaren nog bij Beels de overblijfselen te vinden, hoewel degenen, die deze waardeerden, in den regel bij hunne medeburgers niet zoo hoog aangeschreven stonden, als men zou hebben mogen verwachten.
Toen meneer Beels om de genoemde reden de academie had moeten verlaten, was hij in een sigarenwinkel geplaatst, iets wat voor hem vernederend, maar voor zijn nieuwen patroon zeer voordeelig bleek. De nieuwe bediende wist niet alleen wat een goede sigaar is, en onderhield die wetenschap door de diepste verachting voor gewone dito's aan den dag te leggen, maar hij wist die, welke hijzelf gekeurd had, behoorlijk aantebevelen, had den tact om 't meerendeel van de jongelingschap, die de stad waar hij destijds gevestigd was opluisterde, naar de toonbank te lokken. Daardoor was er na drie maanden een grooter aantal sigaren verkocht, dan 't geheele jaar te voren, zoodat de patroon zich in de handen wreef en onder een goedig glimlachje zijnen bediende met een puik beste sigaar in den mond de

{==35==} {>>pagina-aanduiding<<}

open lucht zag binnenstappen, iets wat hij zichzelven nooit zou vergund hebben.
Evenwel bleek weldra, dat 't met het inkasseeren der gelden niet zoo vlot ging, als met het debiet van 't artikel. Zelfs kwamen de jongelui, die zoo vlug met koopen geweest waren, gaandeweg niet meer opdagen, toen de patroon een paar maal met de uiterste beleefdheid om betaling gevraagd had. Een half jaar later was de patroon zelfs tot de overtuiging gekomen, dat zijn vlugge en elegante bediende eigenlijk vrij duur was, dat het belang der zaak beter behartigd werd bij minder hooge vlucht van het debiet. Dit gaf aanleiding tot eenige onaangename tooneelen, waarbij de bediende eindelijk zijnen patroon een kleingeestig man noemde en rondweg verklaarde, dat deze altijd een povere winkelier zou blijven, die nooit meer verdienen zou dan droog brood; waarvan 't onmiddelijk gevolg was dat de patroon verklaarde, liever droog brood dan straatsteenen te willen eten, en niet onduidelijk te kennen gaf, dat hij zijn hoogvliegenden bediende wel missen kon. Toen men nog weer drie maanden verder was, werd deze laatste verklaring zelfs verscherpt, kreeg zij den vorm van een eervol ontslag. Evenwel dat was niet zoo gemakkelijk tenuitvoergelegd als gezegd, want 't bleek dat de bediende niet alleen de handen gestoken had in de kistjes fijne sigaren, maar ook diep in het huwelijksleven van zijn patroon getast; ja, dat hij daar niet zulke kortstondige indrukken gemaakt had als in den winkel. De vrouw, de oudste dochter en de meid waren alle drie op zijn hand, en deze bondgenooten kwamen elk afzonderlijk voor hem op tegen de hoogste macht en rekten de fatale beslissing nog weder drie maanden. Toen deze verloopen waren, was de gedaante der dingen echter geheel veranderd. Jaloezie en spijt waren het huis binnengedrongen. De belangstelling van de keuken, die te sterk op den voorgrond getreden was, had de bewoners van de huiskamer naar den vijand doen overloopen, en daar de keuken alleen hem

{==36==} {>>pagina-aanduiding<<}

niet redden kon, werd onze held nu met smaad en schande de deur uitgezet... mijne lezers moeten mij ten goede houden, dat ik er niet meer van zeg. De meesten zullen er met deze korte aanwijzing wel genoeg van begrijpen. Gebeurtenissen en dramatische verwikkelingen van dergelijken aard zijn niet zeldzaam. Ook is 't eenen armen bediende niet kwalijk te nemen als hij in de keus zijner vrienden en vriendinnen tusschen de keuken en de huiskamer verdwaalt!
De ouders van meneer Beels, die hun zoon nu weer thuis kregen, vonden de behandeling, welke hij ondervonden had, allergemeenst. De verbanning uit een winkel was een eeretitel voor iemand die aan eene academie geweest was. Er werd dus besloten weer wat hooger op eene plaats voor hem te zoeken. Men gevoelde spijt dat de eerste verontwaardiging over zijn studentenleven de oorzaak van een misgreep geweest was. Men had hem hooren prijzen, 't geduld, waarmee hij zijne dagen en weken in een winkel had doorgebracht, bewonderd. Er moest dus nu worden omgezien naar eene betrekking, die meer overeenkwam met zijn aanleg en talenten.
Beels zelf had aan al die overwegingen geen deel. Hij rookte in vrede in zijns vaders huis de laatste fijne sigaren, die hij meegenomen had, en zag met een dood kalm gezicht, hoe zijne moeder eigenhandig zijne overhemden stond te strijken, omdat er geen dienstbode op kon overschieten, ja, hij vermaakte de goede ziel onderwijl met verhalen uit zijn studententijd, die, na zijn laatste beproeving, in het moederlijk oog onschuldige uitspanningen geworden waren.
Daar hij zich verveelde, werd Beels natuurlijk verliefd en wel op eene jonge dame, die naar zijne moeder verklaarde, een baron waard was, eene omstandigheid, die voor verstandige moeders in dit geval juist een reden zou geweest zijn, om haar minder geschikt te vinden voor een jongmensch, die niets van een baron had, De bedoelde

{==37==} {>>pagina-aanduiding<<}

jonge dame was een arme freule of eigenlijk geen freule, maar een dametje dat altijd zoo genoemd werd, omdat haar vader officier bij de marine geweest was en dus in zijn tijd rechtens of niet jonker en adelborst geheeten had, terwijl hare moeder een halfduitschen, halfhollandschen naam gedragen had, waarvan iemand, die niet bepaald aan de heraldiek deed, op den klank af vermoeden moest, dat er wel wat adellijks door liep. Dat dametje woonde na den dood harer beide ouders bij eene oude tante, die reeds meer dan zestig jaar op een vrij aanzienlijken voet geleefd had, zonder dat een sterveling ooit had kannen raden waarvan, en scheen zich toeteleggen op de vereischte examens voor muziekonderwijzeres of gouvernante. Zoo oordeelden ten minste de buren, die haar elken morgen Fransche verzen hoorden reciteeren, en de oude, wanluidende piano afmartelen tot het accompagnement van hoogdravende romances, en zoo zei de oude tante tot hare vertrouwde vriendinnen, ofschoon met de onvermijdelijke bijvoeging, dat 't minder uit nood geschiedde, dan om een zekere vastigheid voor de toekomst, als zij, de tante, haar eens kwam te ontvallen, in welk geval ze oprecht verklaarde letterlijk alles te zullen meenemen; ten minste, als nichtje niet vóór dien tijd trouwde, wat zij wel verwachtte, indien ze lette op hare mooie krullen en vele talenten. Nu, de krullen en de vele talenten gaven ook aan minder vooringenomen menschen aanleiding om 't nichtje uittehuwelijken. Laat mij er bijvoegen, dat 't persoontje in quaestie bovendien zelve alles inspande om de krullen en de talenten in 't oog te doen vallen, en blijkbaar een vreeselijke angst had, tante als maagd te overleven. Dat zij bij 't Fransch leeren juist het reciet koos en de muziek 't liefst in den vorm van romances beoefende, toonde klaarblijkelijk dat 't haar met de examens geen ernst was. Zij had, geloof ik, met hare krullen evenveel op als met hare talenten. Ze zette de eene net zoo goed in papillotten als de andere, of

{==38==} {>>pagina-aanduiding<<}

draaide ze beide om haar vinger, als er een jong heer in aantocht was.
Beels was juist in eene positie om er met open oogen inteloopen, vooreerst omdat hij veel van talenten hield, en ten andere omdat hij niets beters te doen had dan smoorlijk verliefd te worden. De eenige wraak die hem later, bij beter inzicht, overbleef was dat 't freuletje, 't welk zich na een paar ontmoetingen door hem bewonderen liet, er bij slot van rekening nog erger inliep dan hij, en dat de oude tante, die de dupe werd van haar monomanie, om 't nichtje nog te zien troivwen vóór haar sterven, op haar doodbed geen rust kon vinden, toen zij de overtuiging had gekregen, dat haar nieuwe neef een luiwammes en een doordraaier was.
Daar er geen mogelijkheid bestond om zich voortedoen als een rijke graaf, ging Beels in 't kostuum van een genie uit vrijen en liet hij in plaats van goud of zilver, talent en energie in de oogen van 't freuletje schitteren, en tengevolge van eene natuurwet, die leert dat wij menschelijke visschen altijd gevangen worden in onze eigen netten, waren tante en nicht spoedig overtuigd, dat 't nog secuurder is met iemand van talent en energie dan met een man van geld te trouwen, zoodat 't engagement niet zeer lang was en het huwelijk met geniale overhaasting en verblinding gesloten werd. De jongelui zouden leven van hunne liefde en talenten. Zoolang deze niet op de proef gesteld werden, zouden ze inwonen bij tante, die hoog ingenomen was met deze schikking, ofschoon niemand begreep wat ze daarbij won.
Een paar jaar was dat zoo goed gegaan. Beels, die getrouwd was onder omstandigheden welke ieder verstandig mensch van trouwen hadden moeten terughouden, kreeg onder dezelfde omstandigheden (want hij deed geen enkele poging om ze te veranderen) een kind, en een jaar later nog een kind, zonder dat hij zijn lip vertrok of een rimpel in zijn voorhoofd zichtbaar werd. Hij en zijne vrouw zon-
{==39==} {>>pagina-aanduiding<<}
gen tante hunne romances voor, gelijk de twee kleine Beelsjes haar uit den slaap hielden door hun kraaien en schreeuwen, zonder eenige gewetenswroeging of een schijn van schaamte, ja, toen 't tengevolge van de kleine lasten van zijn vaderschap, voor hem noodig werd de koffiehuizen te gaan bezoeken, en dit aanleiding gaf tot onaangename opmerkingen van den kant van tante, was Beels terstond bereid zijn aandeel aan de romances omtezetten in vloeken en verwenschingen, die de oude ziel van ontzetting in elkaar deden krimpen, en de rechtstreeksche aanleiding waren tot haar onvriendelijk oordeel op haar sterfbed, boven reeds vermeld.
De dood van zijn vrouws tante was, ondanks deze verandering in hare gezindheid, voor Beels een ware ramp. De oude vrouw scheen haar levensadem geregeld te hebben naar haar kleine inkomsten. Toen zij den eersten uitblies, waren ook de laatstgenoemden juist op, en dientengevolge moest Beels willens of onwillens aan 't werk. Er was na tantes dood niemand in de wereld gek genoeg, om hem voor niets den mond open te houden. Zijne eigen ouders zouden 't niet hebben kunnen doen, al hadden zij deze schoone gelegenheid voor een ouderhart afgewacht. De familie Beels had, door de vermeerdering van den laatsten tijd en de mogelijkheden van de toekomst, een vrij respectabel uiterlijk gekregen, en menschen, die niets uitvoeren, zijn gewoonlijk duur in 't onderhoud.
Beels moest er dus nu in ernst op uit, om wat te zoeken, en ofschoon 't niets schitterends was, hij vond toch wat. Beter bespraakt dan velen die 't duizendmaal meer verdienden, liet hij met wezenlijke virtuositeit zijne oude talenten nog weer schitteren en flikkeren, en kreeg een postje, dat hem vooreerst den kost gaf, en bovendien bij vlijt en volharding het uitzicht opende op een niet onaannemelijke positie in de wereld. Als hij nu maar vlijt en volharding gehad had, zou alles nog redelijk terecht

{==40==} {>>pagina-aanduiding<<}

gekomen zijn, 0ngelukkig bezat hij deze deugden niet, ja achtte hij 't zelfs beneden zich die te bezitten. Hij had om 't rondweg te zeggen, zelfs een hekel aan vlijt en volharding. Ze deden hem denken aan collegehengsten, aan akelig magere, droge professoren die nooit gelachen hadden dan om een ook van den een of anderen commentaren-schrijver. In vlijt en volharding lag iets onbeschrijfelijks ploeterigs.
Hij hield zich dus maar liever aan zijne aangenomen gewoonten, en genoot het leven zoolang en zoo goed hij kon, maar daar zijne superieuren eene andere opvatting van beroepsbezigheden hadden, was hij na zes maanden het postje kwijt, iets wat hem des te meer lastig en onaangenaam was, omdat zijne vrouw juist in 'tzelfde tijdperk van haar derde beviel. Hij ontzag zich zelfs niet zijn ongenoegen over dien samenloop van onplezierige omstandigheden aan de kraamvrouw te kennen te geven.
Ik zal mijne lezers met vervelen met eene breedvoerige mededeeling van al de rampen en tegenspoeden, waarmee Beels verder te worstelen had. 't Zij genoeg, dat hij met zijn gezin, dat langzamerhand tot acht leden aangroeide, ons land van 't Noorden naar 't Zuiden doortrok, en overal de sporen van zijn kortstondig verblijf in den vorm van verwarde archieven en labyrinthachtige kantoorboeken achterliet, terwijl hijzelf een vrij lijvige portefeuille met onbetaalde rekemngen mee rondvoerde. Toch bleef 't geloof aan zijn talent onverzwakt, niet alleen in zijn eigen hart, maar ook in dat zijner even talentvolle wederhelft en in dat van den kleinen stoet van bewonderaars, die niet in de termen vielen hem geld te leenen. Aan 't einde van die lange baan lag voor hem Eerloo, en, als de kroon op zijne genialiteit, de roeping van paedagoog voor jongelui van fatsoenlijken huize, die een gedistingueerde opvoeding moesten hebben....................................
‘Wie kan 'k zeggen dat er is?’ vroeg een kolossale

{==41==} {>>pagina-aanduiding<<}

meid met een hooge kleur en haren, die hier en daar uit haar muts keken, terwijl ze Jansen met Frans op de mat liet staan, en ondertusschen op een luiwagen bleef leunen. ‘Meneer Melleman uit Amsterdam?’
‘Meneer Jansen, die namens meneer Melder uit Amsterdam komt met 't neefje van meneer Melder’.... verbeterde Jansen. ‘Meneer en Mevrouw weten van mijne komst.’
‘Zoo?’ zei de meid onverschillig, maar keek toch met eenige meerdere aandacht den kleinen Ftans aan - ‘Is dat misschien de jongen, waarvoor dat kamertje naast de provisiekast is leeggemaakt?’
‘Daarvan weet ik niets,’ antwoordde Jansen; ‘meneer en mevrouw wachten ons vandaag zooals ik gezegd heb. Als je maar even zeggen wilt, dat we er zijn.’
‘Ja wel, dat is goed, hoewel ik denken zou, dat als een mensch pas de deur uitgezet is, dat ie dan ook eigenlijk net zoo goed kon zeggen, dat ie geen boodschappen meer te doen had en met de heele rommel niets meer te maken had.’...
‘Je begrijpt, vrijster! dat ik dat niet weet en zulks mij niet aangaat,’ antwoordde Jansen, die een glimlach niet kon bedwingen bij deze mededeeling. ‘Ik moet meneer Beels spreken, en je hebt me immers gezeid dat hij thuis is?’
‘Ja, dat heb ik gezeid, en wat ik zeg dat is altijd waar ook, hoewel ze me hier voor een leugenaarster uitmaken, en die floddermadam mij zoo pas de huur heeft opgezeid, omdat ik zei, dat 't een schande was een mensch van den morgen tot den avond te laten sjouwen, dat ie er bijna bij neervalt, en zoo mager als een hout wordt, en dan zes maanden op zijn huur te laten wachten.’
Jansen kon weder niet nalaten te glimlachen toen hij de gezonde, stevige boerenmeid aankeek, maar herhaalde toch op denzelfden zachtzinnigen toon, dat hij bij die quaestie van huishoudelijken aard niet betrokken was, dat hij regelrecht uit Amsterdam kwam, en niets anders ver-
{==42==} {>>pagina-aanduiding<<}
langde dan dat de meid aan meneer en mevrouw zou gaan zeggen dat hij er was.
‘Nu ja,’ was 't antwoord, ‘dat weet ik ook wel en ik zal 't wel even gaan zeggen dat u er bent, maar as u uit Amsterdam komt, dan zult u toch in allen gevalle ook wel weten, dat 't niet ordentelijk is om een eerlijke meid, waar niks op te zeggen is, de deur uit te zetten, omdat ze van al dat gebarron en gejonker niet afweet en 't net zeit zooals ze 't meent. Zeit u zelf maar eens, meneer!’ vervolgde zij, en de kolossale gedaante drong dichter op Jansen aan, ‘als je een eerlijkemans kind bent, en je nooit met jongens hebt opgehouden, en je zeit dan tegen mevrouw in 't ordentelijke, dat de jonker je op de trap in je wangen geknepen heit, en dat je dat niet verdragen wil, hoeft dan de jonge jufvrouw te gaan gillen, dat je een gemeen schepsel bent en dat je liegt....... en de mevrouw je uittemaken voor al wat leelijk is en je te zeggen dat je op stel en sprong weg moet? Mijn ouders zijn maar arme menschen en mijn moeder heit der heele leven uit werken gegaan.... maar ze hebben mij in eer en deugd grootgebracht, en een jonker kan zijn handen thuis houden net zoo goed als een ander.... Ik heb hem een klap in zijn bakkes gegeven, die leelijke smeerlap, dat heb ik’
Er was iets comisch en tevens heroïsch in de vertrouwelijkheid en den gloed, waarmee dit alles aan eenen wildvreemde verteld werd. De scène met mevrouw en de jongejufvrouw moest zoo pas zijn voorgevallen, want de meid was nog in die periode van drift, waarin wij moeten praten, en bij gebrek aan toehoorders alleenspraken zouden houden. ‘Een smeerlap is ie..... daar zou ik meer van kunnen vertellen, als ik praten wou, en de jonge jufvrouw zou ook niet graag hebben dat ik alles zei wat ik weet. Je ziet al zoo wat in de wereld, als je niet blind bent,’ zei ze met de eigenaardige emphase van een verontwaardigd gemoed.

{==43==} {>>pagina-aanduiding<<}

‘Ik kan er niets aan veranderen,’ meende Jansen, die de zaak maar half begreep, en meer door 't ongewone van deze soort van vertrouwelijkheid getroffen werd, dan aangetrokken door de ongekunstelde natuur, die hieruit sprak. ‘Als je aan meneer of mevrouw zoudt willen zeggen, dat wij zijn aangekomen, zou je mij veel plesier doen.’
De meid was nu bereid om die boodschap te doen. Ze wierp haar luiwagen in den hoek, alsof haar boosheid daardoor tot eenige rust kon gebracht worden, en liep op een deur aan 't eind van den korten gang toe. Reeds had ze de kruk in de hand, toen ze zich nog weer omkeerde, en vroeg, of die jonge heer ook zoo iets van een baron of een jonker was... waarop zij, zonder 't antwoord aftewachten, de kamerdeur openwierp, en met de stem van een dragonder bekendmaakte, ‘dat de mevrouw eens voor moest komen, want dat er een meneer met een jongetje uit Amsterdam was.’ Op die tijding schoot eene dame van ongeveer, vijftig jaren de meid voorbij en met duizend verontschuldigingen op Jansen toe. Hij moest niet kwalijk nemen, dat de meid hem op de mat had laten staan. Dat was 't gevolg van gebrek aan opvoeding. Dat vond men zonder fout bij al die buitenmeiden, die bij de koeien waren grootgebracht en dikwijls zoo brutaal waren dat 't een schande was. Meneer zou wel aan dat dienstpersoneel gewend zijn. Hij moest 't niet kwalijk nemen, en werd verzocht de nu ontsloten zijkamer binnentegaan. Op een dorp maakte men zoo zelden visites, dat de meiden geen fatsoenlijk mensch van een boer konden onderscheiden. Men kon daar erg mee sukkelen. 't Was voor eene familie, die prijsstelde op beschaving en vormen uit de hoogere standen, een waar kruis. ‘En is dat de jongeheer Melder?’ vervolgde mevrouw, want de bedoelde dame was mevrouw Beels zelve.’ We hebben door meneer Dimond veel goeds van hem gehoord. Is meneer Melder wel?... Meneer Dimond schreef ons, dat de boek-
{==44==} {>>pagina-aanduiding<<}
houder van meneer Melder den jongenheer brengen zou. U is dus zeker.... de bedoelde persoon?.... We hooren hier op 't dorp wel niet dikwijls iets uit Amsterdam, maar de naam van meneer Melder is hier toch niet onbekend..... Een van de grootste en beroemdste firma's van Amsterdam. 't Is een eer aan zoo'n firma geattacheerd te zijn. Meneer Melder kan zich verzekerd houden, dat wij zijn neefje zullen opvoeden, zooals dat wenschelijk is in verband met het aanzien van zoo'n handelshuis. Wij zijn bijzonder op fatsoen en beschaving gesteld; 't zal mij zeer verplichten als u hem daarvan de verzekering wilt geven. We schreven in dienzelfden geest aan meneer Dimond.’
Terwijl de dame zoo sprak, was ze blijkbaar zichzelve geheel meester geworden. Het bad van zelfbehagen en fatsoenlijkheid, waarin zij zich een paar maal gedompeld had, deed de gewone uitwerking, en hare geheele verschijning was daarmee in overeenstemming. De indruk van een gewoon huiselijk tooneel, waarbij eene beschaafde en talentvolle vrouw zich had moeten vernederen een lans te breken met eene toornige dienstmeid, trad op den achtergrond, en geheel gecalmeerd legde de dame het hoofd in den nek en hare linkerhand zacht op den schouder van Frans, die bezig was haar te meten en daarbij jufvrouw Rol als standaardmaat gebruikte.
Zij verzocht nu Jansen ook te gaan zitten, en gaf dezen de gelegenheid zijn compliment te maken, en te zeggen wat hij te zeggen had.
‘De jongeheer Holster,’ zei Jansen, en hij lei den klemtoon op den familienaam van Frans, ‘is, zooals u door meneer Dimond weet, die zoo vriendelijk was deze zaak te regelen, een zusterskind van meneer Melder. Meneer Melder verlangt voor hem eene eenvoudige, maar fatsoenlijke opvoeding, en daar de inlichtingen van meneer Dimond zeer voldoende waren, en er van uwe zijde geen bezwaar was, u met de opvoeding van dezen knaap te belasten, heeft meneer Melder mij, die, zooals u terecht begrepen hebt

{==45==} {>>pagina-aanduiding<<}

mevrouw! zijn boekhouder ben, opgedragen, den jongeheer hierheen te brengen. Ik meen dat ik in zoo verre stipt aan zijn last voldaan heb.’
Jansen had deze kleine toespraak, onder ons gezegd, van buiten geleerd, en was vrij wel voldaan over de manier waarop hij 't er afbracht. Zooals hij bij later nadenken begreep, hielp 't eerste optreden van mevrouw Beels, met de wetenschap van 't geen er nog geen kwartier geleden in de huiskamer voorgevallen moest zijn, hem daarbij meer dan zijn eigen gevoel van waardigheid. Als de dame van den aanvang af, zoo statig geweest was als ze daar nu voor hem zat, zou hij 't wellicht niet zoo goed gemaakt hebben. 't Kostte hem, toen hij zweeg, zelfs moeite zich voortestellen, dat diezelfde dame met haar meid krakeelen en onzedelijke handelingen in hare bescherming nemen kon.
‘Wij stellen, zooals ik zei,’ vervolgde mevrouw, terwijl zij Frans dichter tot zich trok, zoodat hij als een page naast haar stond, ‘wij stellen boven alles prijs op fatsoen en beschaving, en naar 'tgeen ik door meneer Dimond vernomen heb van de menschen aan wier zorg de jongeheer is toevertrouwd geweest, heeft dit veel te wenschen overgelaten. De fatsoenlijkheid is alles in de wereld, en een eerst vereischte daartoe is, dat men in den kring van zijns gelijken verkeert. Menschen van minderen stand mogen braaf en goed zijn, maar ze hebben altijd iets over zich wat.... men zoo niet omschrijven kan, maar wat toch hinderlijk en ergerlijk is voor iemand van eenigen naam en positie. Meneer Beels heeft altijd in de beste kringen verkeerd. Ik behoef u maar te zeggen, dat hij aan een onzer hoogescholen geweest is en zijn vrienden telt onder de aanzienlijksten en hoogstgeplaatsten van 't land. Als hij niet door ongelukkige omstandigheden gedwongen geweest was zijn studie te laten varen, zou hij misschien ook een naam hebben, die in alle hoeken van het land bekend zou zijn.... en ik zelf ben aan mijne familie,

{==46==} {>>pagina-aanduiding<<}

ann den naam dien ik eenmaal droeg, verschuldigd, op fatsoen en beschaving bijzonder achttegeven. Wij meenen dan ook, dat de nuttige werkkring, waaraan wij ons sinds eenige jaren wijden, en die ons voortdurend in aanraking brengt met de beste families, volstrekt niet vernederend is voor iemand, die beschaving en fatsoen te bevorderen tot zijn hoofddoel maakt. Men kan overal en in alle omstandigheden dezelfde blijven’..... Mevrouw zei dit met een betooverend lachje vol bescheidenheid en nederigheid. ‘Wij hebben nooit anders dan kinderen uit de eerste families,’ voegde zij er bij. ‘De jonkers van Bommelshuizen zijn bij ons geweest en mijn man krijgt nog met elke mail brieven van den baron van Hemmelberg, zooals u weet, tegenwoordig lid van den Raad van Indië en gedecoreerd door den Keizer van Oostenrijk en de Koningin van Spanje.’
Er kwam een glimlachje van tevredenheid op de lippen van Jansen. Die goede dame, die den eerzamen boekhouder eener Amsterdamsche firma wenschte te verblinden, wist niet in welk eene vruchtbare aarde hare woorden vielen, hoe deze, met verandering van namen en omstannigheden, ook voor Jansen honigzoet waren, hoe ze oude herinneringen en geheime gedachten opwekten. Het menschelijke hart is zoo'n arglistig en geheimzinnig ding. Wie kan zeggen dat hij 't zijne van alle kanten bekeken, in alle hoeken doorsnuffeld heeft, dat er ook na jaren, en jaren van geheel andere bewegingen en overleggingen, niets is overgebleven, wat wij ons orgaan voor aristocratie zouden kunnen noemen?
‘U hebt volkomen gelijk, mevrouw!’ zei Jansen, en hij vergat de scène met de meid, waarvan bij genoeg gehoord had om de rest te kunnen raden. ‘Men blijft dezelfde, volkomen dezelfde, al veranderen de uiterlijke omstandigheden’... Hij dacht, terwijl hij dit zei, met werkelijk genoegen aan de dagen, toen hijzelf had mogen hopen de patroon en niet de boekhouder eener firma te zullen wor-
{==47==} {>>pagina-aanduiding<<}
den... en hij twijfelde niet, of de leiding van meneer en mevrouw zou uit het hart van Frans Holster alles verwijderen, wat hem in jufvrouw Rol en Jacob West zoo had mishaagd.
Op dit oogenblik werd de deur geopend en trad meneer Beels binnen. Zijne vrouw maakte hem in een paar woorden met de pas aangekomenen bekend, en de gebruikelijke complimenten werden gewisseld. 't Verdient evenwel bepaaldelijk vermelding, dat meneer Beels daarbij meer over Jansen en Frans heen- dan hen aankeek. Eigenlijk keek meneer Beels reeds sinds verscheiden jaren over verreweg de meeste wereldsche dingen heen. Hij had zich dit langzamerhand, en zeer bepaald in de dagen zijner beproevingen, gelijk hij de tien eerste jaren na den dood van zijne vrouws tante noemde, aangewend. 't Zou moeilijk geweest zijn iets te bedenken waarover de man niet wist heentekijken. Hij keek over zijne verplichtingen als opvoeder heen. Hij keek over zijne oude schulden en de rekeningen van allerlei leveranciers heen. Hij keek heen over het belang zijner kinderen, en even gemakkelijk over zijne roeping als burger en christen. Als 't noodig was kon hij over zichzelven heenkijken, in zoover als wij daarbij 't oog hebben op zekere formaliteiten van ordentelijkheid en menschenwaarde, waardoor wij bewaard blijven voor benauwende oogenblikken van zelfverachting, zooals er nu en dan voorkomen in 't leven van lichtzinnigen en egoïsten. 't Eenige waar hij niet overheen keek waren de rekeningen, die hijzelf aan anderen had, en het glas rumgrog dat hem 's avond wachtte in de dorps-societeit, door een paar candidaat-notarissen, wier jeudige herinneringen opklommen tot de hoogte van een dag of wat logeerens in den Haag, met den schoonklinkenden titel van Club gedoopt. Ook fluisterde de kwade wereld, dat meneer Beels niet heenkeek over het applaudisement van het kleine nutspubliek, dat hem zoo graag hoorde, ja, dat hij dit najoeg met den ijver van een Nimrod, hoe

{==48==} {>>pagina-aanduiding<<}

zeer 't moet erkend worden, dat de onverschillige houding, waarmee hij te midden van gemeld applaudissement den catheder afstapte, geen recht gaf tot deze leelijke beschuldiging. De wereld is kwaadsprekend en men moet al bijzonder stevig in zijn schoenen staan om het tegen haar op te nemen. Nu, meneer Beels dacht daar niet aan. Hij keek over de wereld heen.
Het optreden van deze nieuwe figuur maakte op de reeds aanwezigen eenen machtigen indruk. Mevrouw keek Jansen aan, alsof ze zeggen wilde: daar heb je hem nu, den man van beschaving en fatsoen, den toongever op 't gebied der fijne vormen; en meneer Jansen zette een gezicht, of hij nu pas kon verklaren, wat hij zoo even maar flauw had kunnen betuigen: u hebt volkomen gelijk, mevrouw! In meneer Beels kreeg mevrouw gelijk, volkomen gelijk, of er was nooit eene vrouw geweest, die gelijk gehad had, als zij haar huiselijken kring schetste als een model van al wat voortreffelijk en uitstekend was. Dit was een man, voor wien een vrouw moest knielen of schateren van pleizier. Deze man was een god of een zotskap. Hoe zou Jansen de onbeleefdheid of ook maar den moed gehad hebben, om mevrouw in zoover ongelijk te geven, dat hij meneer Beels voor een zotskap hield? Had hij niet met verbazing en belangstelling haar opmerkingen omtrent de onveranderlijke waarde van den mensch van goede manieren aangehoord, en was meneer Beels niet de type van zoodanigen man, op wiens gevoel van eigenwaarde het leven met al zijn eb en vloed geen invloed gehad had? Jansen was zedelijk verplicht, na zijn offer aan de ijdelheid, nu ook een offer aan meneer Beels te brengen.
Onze Frans had die verplichtingen niet en vandaar dat 't kind met ongeveinsde verbazing en afschrik den nieuwen leidsman zijner kinderlijke schreden aanstaarde, en zich tegen de even onbekende, maar niet zoo afschuwwekkende dame aandrong.

{==49==} {>>pagina-aanduiding<<}

't Feit was dat meneer Beels juist op het hoogste punt zijner eigenaardige grootheid gekomen was. De man had zoo pas zijn club verlaten, en daar een vers van Tollens voorgedragen, een van die ongekunsteld reine liederen aan 't huiselijk leven en de eerste heilige gewaarwordingen van het gemoed gewijd, waarvan de bundels van onzen grooten volksdichter vol zijn. Hij had daarmee uitbundige toejuichingen ingeoogst, en tevens (want het was op den vollen middag en zonder andere aanleiding dan een los daarheen geworpen woord bij 't hombrespel gebeurd) de noodige glazen bitter gedronken, zoodat hij een kwartier geleden zwellend van hoogmoed en brandend van alcohol was thuis gekomen en een oogenblik op zijn kamer zat uitteroozen, toen zijn oudste dochter hem kwam roepen en zeggen: ‘dat hij wel dadelijk beneden diende te komen.’... Die verd.... pennelikker!’ had meneer Beels op die uitnoodiging gezegd, ‘laat hem voor mijn part naar den duivel loopen,’ maar hij was toch opgestaan, had zich op een tijd van den dag, waarop zelfs de klerken van de gemeente-secretarie klaar wakker zijn, uitgerekt en was naar de zijkamer gestrompeld. Indien Beels over Jansen en Frans heenkeek, had vader Tollens dus een deel van de schuld.
‘Meneer Melder heeft mij met zijn vertrouwen vereerd,’ zei meneer Beels, terwijl hij zijne oogen gericht hield op den bovensten rand van eene schilderijlijst, die de wonderbare spijziging omsloot,’ en meneer Melder heeft daar wel aangedaan. Ik verdien dat vertrouwen, omdat ik wijzen kan op eene reeks van gelukkige proeven op 't gebied der opvoeding, en ik mij aan eene taak, welke mij door de bitterste levenservaringen voorgeschreven is, gewijd heb, alsof ik nooit voor eene andere in de wieg gelegd was. Indien mijn jeugdige vriend hier tegenwoordig in mij zijn vader wil zien, zal 't mij aangenaam en hem tot een zegen zijn. Indien hij in mijne vrouw zijne moeder en in mijne wettige kinderen, benevens mijne aangenomen pleegkin-
{==50==} {>>pagina-aanduiding<<}
deren, zijne broeders en zusters wil zien, zal 't hem des te beter gaan. Wij leven hier stil en vredig onder elkaar, de wereld niet hatende en elkander beminnende, terwijl wij zorgen de een voor den anderen tot een voorbeeld en raadsman te zijn, door naauwkeurig achttegeven, dat onze manieren die zijn, welke men met een onduitsch woord de manieren van een gentleman noemt. Dulce est decipere in loco, ‘voegde hij er bij, meer direct tot Jansen gekeerd, ‘als meneer latijn verstaat; maar justum ac tenacem propositi.... zooals wij aan de academie zeiden.’
Jansen betuigde dat hij nooit aan eene academie geweest was, maar dat 't hem genoegen deed, dat meneer Beels nog zooveel van de oude talen onthouden had. Hij knoopte daaraan zeer te pas eene vraag naar de wijze, waarop het onderwijs in Eerloo was ingericht.
‘'t Onderwijs alhier,’ antwoordde meneer Beels, ‘is als onderwijs zeer voldoende. Ik durf met volle zekerheid zeggen, dat ik daarover vrij wel tevreden ben. De jongeheeren, met wier opvoeding ik mij belast, gaan overdag op de kostschool van meneer van Kreunen. Wat ze daar leeren is zoo goed als men 't op een dergelijke school kan verlangen. Wat er aan ontbreekt, vul ikzelf aan door met hen te spreken en hun, terwijl ik hunne studiën naga, hier en daar een nuttigen wenk te geven. Evenwel, gelijk meneer Dimond u zal gezegd hebben, is bij mij niet 't eigenlijk onderwijs, het aanleeren van kundigheden de hoofdzaak, maar de opvoeding, de vorming van smaak en hart. Ik tracht van mijne eigene kinderen en de kinderen die men mij toevertrouwt, menschen te maken. De eerste schakel in den grooten keten van gewaarwordingen en gevoelens, waardoor men tot een mensch wordt, is naar ik meen het huisgezin. In het huisgezin moet een mensch gevormd worden of ik zou verd..... ik wil zeggen dat ik niet weten zou, waar hij 't moet beetkrijgen. Als ik met Tollens verwijlen mag in de voorportalen van het heilige der heiligen van ons huwelijksleven, de liefde

{==51==} {>>pagina-aanduiding<<}

voor gade en kroost, dan ben ik mijzelf niet meer, maar doortintelt mij de adem, die ons voortdraagt naar hooger en reiner gewesten... en ik word bezield bij de gedachte hoe ook in een hutje de liefde kan wonen, hoe ook daar kinderen opgroeien voor al wat schoon en edel is, alleen door den heilzamen invloed van het huisgezin.... Bewondert u Tollens, meneer! onzen gevoelvolsten dichter, onze feniks van den huiselijken haard? Ik zeg u dat ik iedereen die hem niet bewondert en liefheeft zou durven zeggen.... dat hij hem niet kent. Tollens kennen, dat is hem liefhebben. Ik zeg zoo dikwijls tegen mijne jongelui, dat ze hem van buiten moesten leeren en in hun hart meedragen’...
Jansen hield niet van Tollens en kende hem eigenlijk ook niet. Behalve den bedelbrief, had hij niet dan toevallig een gedicht van onzen volksdichter in handen gehad. Die bedelbrief was een aalmoes voor ongelukkige landgenooten, en kon er als zoodanig nog door, maar voor 't overige had Jansen zich nooit kunnen vinden in de gevoelige en roerende gedichten van een man, die aan den lessenaar gezeten had en dus menigmaal zijne zaken verwaarloosd moest hebben om versjes te maken. ‘Ik zou zoo'n man niet op het kantoor willen hebben.’ had hij meermalen gezegd, als Gonne of West met ingenomenheid over Tollens spraken. ‘Verzenmaken is goed voor menschen die geen zaken aan de hand hebben, maar verzenmaker en zaken doen samen.... dat gaat niet’ Toch was Jansen te beleefd en door de verschijning van meneer Beels te veel verrast, om zijn gevoelen aangaande Tollens te herhalen. Hij vergenoegde zich met optemerken, dat iemand die aan een druk kantoor geattacheerd is, gewoonlijk niet veel tijd heeft, maar ongelukkig hielp hem dat niet veel. Meneer Beels was een weinigje roozig en had bovendien eene diepe verachting voor ploerten, dat beteekende in zijne taal menschen, die zich met geld en cijfers bezighouden. Hij zag

{==52==} {>>pagina-aanduiding<<}

in dit excuus eene persoonlijke beleediging aan 't adres van Tollens, en nam den handschoen gaarne op. Hij maakte zich gereed om Jansen eens goed te laten gevoelen, dat hij hem voor een prozaïschen mensch hield en stak de borst reeds zoover vooruit als hij kon.... maar mevrouw bemerkte het gevaar, en wierp behendig een vraag in 't midden, waardoor meneer Beels van Tollens werd afgeleid en op een onderwerp gebracht, dat hem nog dierbaarder was dan de poëzie. Mevrouw noodigde namelijk Jansen uit te blijven deelnemen aan het eenvoudige middagmaal, dat binnen een kwartier gereed zou zijn, en nam op zich te zorgen dat men in 't logement een kamer voor hem gereed hield. Meneer Beels presenteerde daarop onmiddellijk hem dezen avond te introduceeren in de sociëteit..... ‘of liever onze club zooals wij zeggen. U vindt er alle fashionable lui van Eerloo. Ik verzeker u, dat er aardige kerels onder zijn.’
Ofschoon dit laatste Jansen weinig aantrok, nam hij de uitnoodiging zoowel als de eerste aan. Hij had in Eerloo niets te doen, en was heimelijk wel een beetje nieuwsgierig om Beels eens onder anderen te zien. De man imponeerde hem. Hoe zou dat zijn, als Beels onder menschen was, die zich meer in de wereld bewogen dan hij, de eerzame Amsterdamsche boekhouder?
Een halfuur later zat de familie aan tafel. Frans kreeg voor heden een plaatsje bij meneer. Van morgen af zou hij aan den overkant naast een paar bruingekleurde jongens van zijn leeftijd zitten, ‘de pleegkinderen uit Insulinde,’ zooals Beels ze noemde.
Deze jongens waren verleden jaar met een kapitein en een adres aan het kantoor eener reederij afgezonden door hun papa, die ergens in de binnenlanden indigo of tabak plantte, en wederom door de genoemde reederij aan de zorgen van Beels toevertrouwd. Beels had omtrent deze kinderen geen verantwoording, geen aanleiding tot overleg met belangstellende bloedverwanten of vrienden van hun vader. Hij

{==53==} {>>pagina-aanduiding<<}

kon er redelijkerwijs mee doen wat hij wilde. Ze waren te midden van den oceaan des levens in zijn huis als op hun eenig toevluchtsoord gezet, en moesten zich gelukkig rekenen als ze daar niet verhongerden, terwijl ze de dagen mochten doorbrengen, indien ze verkozen, met hunne oogen uittekijken naar het reddende schip, waarvan ze 's nachts gedroomd hadden. Elke drie maanden werden de pretentiën van Beels prompt en reëel betaald door de reederij, die met hem gecontracteerd had. Deze verrekende dat weer met de indigo of de tabak.
Naast de beide Oosterlingen zat een jongen, die op 't oog een jaar of drie ouder was. Meneer Beels wees hem Jansen aan, met de mededeeling, dat deze knaap meer geld te wachten had dan de rijkste koopman in Amsterdam. ‘'t Is een wees,’ zei hij, en ofschoon de knaap alles duidelijk hoorde, zei hij 't zonder zijn stem te dempen of intehouden. ‘Hij is een wees, maar erft eenmaal eenige tonnen van zijn grootmoeder. Hij is niet heel slim en leert niet gemakkelijk, maar hij is toch geborgen.... of hij wat weet of niet.’ Meneer Beels lachtte bij deze laatste mededeeling luidkeels. Hij vond (en dit kan ons niet verwonderen van een man, die zooveel en velerlei aan de hand had gehad) de voorstelling van niets te leeren en toch geborgen te zijn, allervermakelijkst. ‘Ik vind de positie van dezen jongenheer nog al niet onaardig,’ zei hij tot Jansen. ‘Ook is 't voor mij eene wezenlijke geruststelling. Zijn grootmoeder schrijft minstens eens in de week, dat ik hem toch vooral niet te veel moet aanzetten.... Maar we moeten toch wat weten - niet waar, Karel?’ vervolgde hij.
Karel grinnikte en wentelde zich welbehagelijk op zijn stoel heen en weer, en mevrouw knikte den jongen goedkeurend toe. 't Was duidelijk, dat noch meneer noch mevrouw de grootmoeder van hun pleegzoon ongelijk gaf.
‘Hoe oud is die jongen al?’ vroeg Jansen, terwijl hij van zijn kant zorgde, dat de betrokkene hem niet ver-
{==54==} {>>pagina-aanduiding<<}
staan kon. ‘Hij schijnt ouder dan de anderen te zijn.’
‘Ja,’ antwoordde Beels, ‘hij is ook ouder - maar hij zit op de school toch met hen in dezelfde klasse...... Hij zal 't nooit ver brengen, maar kan zeker nergens beter terecht dan hier. Hij oefent bovendien door zijn stil en rustig gedrag een zeer goeden invloed op de anderen uit.’
Jansen had gedurende het middagmaal meermalen gelegenheid, om de juistheid van deze laatste bewering te betwijfelen. De bedoelde knaap werd blijkbaar door de anderen als hun mikpunt, het voorwerp hunner plaagzucht behandeld. Indien iets in staat was om bij de Oosterlingen en de kinderen van Beels de beginselen van eerbied voor ouderen en meer ervarenen te smoren, dan was 't juist de aanwezigheid van dien halven idioot met zijne prachtige vooruitzichten. Jansen begreep dit, toen hij zag hoe de kleinsten zelfs een loopje met den makker namen, eerst door elkaar veelbeteekenende wenken te geven, later, toen ze wat vrijmoediger werden, door hem te stooten en onder de tafel heimelijk te schoppen.
Behalve deze pleegkinderen waren er nog drie, die, naar de mededeeling van Beels, broertjes waren, ofschoon eigenlijk maar half en half. De papa van de twee oudsten was met de mama van den derden getrouwd, en had toen ze samen een vierde kind kregen, bij wijze van vergelijk, de wederzijds aangebrachte huwelijkspanden de deur uitgedaan. De kinderen schenen zeer aan elkander gehecht en zaten alle drie dicht naast elkander. ‘Zelfs hunne bedjes staan pal tegen mekaar aan,’ zei mevrouw Beels. ‘Als ik 's avonds toevallig op de kamer kom, hoor ik ze dikwijls om 't hardst schelden op hun pa en ma en vooral op dat nieuwe kind, waarvoor zij op zij zijn geschoven.’
‘Dat is de zaak van hun papa,’ zei meneer, met een blik van ontevredenheid op zijn vrouw. ‘Hij betaalt heel roijaal en de kinderen hebben 't bij ons zeker beter dan thuis.’
‘Daar hebt ge dus, met onzen nieuwen huisgenoot, het

{==55==} {>>pagina-aanduiding<<}

zevental, aan 'twelk wij onze zorgen wijden. Gelijk u ziet groeien ze met onze eigen kinderen als broertjes en zusjes op. Mijne oudste dochter Caroline helpt hare mama in de zorgen van het huisgezin. (Een dametje van ongeveer zestien jaar maakte bij deze woorden een stijve buiging en trok tevens met een klein air de bovenlip op.) Zij is om zoo te zeggen haar regterhand. Ik hoop maar, in 't belang van mama en de kleineren, dat we haar lang bij ons mogen houden.’ - voegde hij er met een schalks glimlachje bij. ‘Er gaat niets boven den zegen van een stil, genotvol huiselijk leven, meneer Jansen! Wij ten minste trachten in elkander het geluk te vinden, dat velen najagen op velden en wegen, dat zij zoeken in de verstrooiingen der wereld!’....
Jansen merkte op, dat de oudste dochter haar papa bij deze poëtische ontboezeming uittartend aankeek. Toen de oogen van Beels de hare ontmoetten, zweeg hij, maar vervolgde na een oogenblik: ‘Waar zit onze jonker toch, Caroline? ik had hem nog niet gemist.... Onze jonker,’ (hij wendde zich met deze woorden weer tot Jansen), ‘onze Jonker is een jongmensch, dat wij om zoo te zeggen geheel gevormd hebben, waaraan mijn vrouw den hemel heeft verdiend. Hij kwam bij ons na den dood zijner moeder, die aan de aanzienlijkste familiën geparenteerd was, maar gehuwd, tegen den zin van haren vader, met een ritmeester der dragonders, die wel van adel was, maar doodarm en bovendien bekend bij zijne kameraden door zekere vrijheid in zijn levensmanieren en liefdesbetrekkingen, - die verstandige menschen door de vingers zien - maar waaraan een deftige oude schoonpapa zich ergert. Nu, de schoonpapa, die bij hun leven de jongelui honger heeft laten lijden, heeft 't met den eenigen telg van hun huwelijk nog al redelijk gemaakt. Wij kregen hem bij ons als een kind van zeven jaar, en prompt ieder kwartaal beschik ik over een vrij aanzienlijk sommetje, waarmee de jonker ordentelijk rondkomt, maar de oude heer wil hem nooit

{==56==} {>>pagina-aanduiding<<}

zien, noch schrijft ooit een woord over hem. Ondertusschen, als hij hem zag, zou hij pleizier in hem hebben. Mijne vrouw heeft een echten gentleman van hem gemaakt. Hij is de lieveling van al de dames op 't dorp en wordt door zijn naam overal in den omtrek bij de beste familiën gevraagd.... Caroline! weet je niet waar Eduard van middag naar toegegaan is?’
‘Wat kan mij Eduard schelen,’ antwoordde het meisje spijtig. ‘Hij vertelt mij niet waar hij heengaat, en ik vraag er ook niet naar.’
‘Ha, ha!’ lachte papa, en onder die beweging kwam blijkbaar de invloed van het bitter weer bij hem boven; ‘ha, ha, de jongejufvrouwen weten gewoonlijk meer dan ze zeggen willen en bemoeien zich met de gangen van elegante jongeheeren, zooals onze jonker is, meer dan iemand vermoedt.’
‘Met uw verlof, papa!’ viel mevrouw hierop in ‘spaar het kiesch gevoel van een meisje, dat van hare mama heel andere beginselen geleerd heeft, dan waarop gij schijnt te doelen...’
‘Ik doel op niets,’ antwoordde meneer, met die zenuwachtige gemaaktheid, welke deskundigen ook al aan de alcohol toeschrijven. ‘Ik vroeg alleen maar of ze wist waar Eduard is.’
‘En ik heb al gezegd, papa,’ viel de dochter weer uit, ‘dat ik niets van Eduard weet en dat 't mij ook niets schelen kan.’
‘Ze zijn als kinderen samen grootgebracht,’ zei Beels iets zachter tegen Jansen, maar hij liet dezen in de onzekerheid of dit dienen moest om de sympathie te verklaren, die de vader bij de jongelieden vooronderstelde of wel de bitsheid van de dochter.
‘Ik heb Eduard met den jonker van de Bumerkamp zien voorbijrijden’ vertelde nu een van de anderen kinderen. ‘Ze lagen te schreeuwen dat 't heele dorp uitliep. Bij den smid om den hoek van de kerk reden ze tegen een boe-
{==57==} {>>pagina-aanduiding<<}
renwagen aan, dat de boel bijna onderste boven vloog. We hebben nooit zoo gelachen! De andere vloekte zoo verschrikkelijk tegen ons, dat de smid riep, dat 't schande was en toen werd de jonker van de Bumerkamp zóó kwaad, dat hij de zweep van Eduard wou afnemen, en schreeuwde dat hij er uit wou en den smid doodslaan, en toen gingen wij allemaal aan 't schreeuwen zoo hard we konden en vlogen ze vooruit, het erf van Jan Driessen op, die net bij den hooiberg stond en 't paard nog juist bij den kop greep of ze waren zoo in de ruiten gerold. O, we hebben zoo'n pret gehad, maar Eduard zei dat we 't thuis niet mochten vertellen, maar hij vertelt van ons ook altijd alles aan Carolien’...
Carolien sloeg op haar broertje, dat op deze manier wraak scheen te willen nemen, een zeer kwaadaardigen blik en hield daarop haar zakdoek voor de oogen, terwijl zij dien stuk beet. Meneer Beels en zijn waardige gade keken elkaar met een glimlach aan.
‘Men moet de jongelui wat toegeven, meneer!’ zei mevrouw tot Jansen. ‘Onze lieve Eduard is wel wat wild, of liever door zijn naam en rang komt hij in aanraking met jongelui, die wat veel geld verteren en al licht een beetje woest zijn, maar dat wordt met de jaren wel beter en vooral als ze eenmaal een verstandig, goed huwelijk doen.... Caroline! lieve meid! je moet je dat van de kinderen niet zoo aantrekken. Als Eduard je alles vertelt, zoo als zij zeggen, dan is 't omdat hij zoo goed als uw broer is, en dus ook een oudere broer van hen, en dat hij zeer aan ons gehecht is.’
‘Ik heb u al gezegd, mama!’ antwoordde het meisje, en ze trok haar zakdoek met onstuimigheid van haar oogen weg, ‘dat ik niets met Eduard te maken heb en 't mij niks kan schelen wat hij doet of laat. Aan kinderpraatjes stoor ik me niet. Of Eduard met den jonker van de Bumerkamp rondrost en rijdt, gaat mij net zoo min aan als iemand anders.’

{==58==} {>>pagina-aanduiding<<}

‘Jongelui die geld hebben mogen zich altijd wat meer permitteeren dan anderen,’ ‘meende Beels.’ De jonker van de Bumerkamp is zeer rijk, (Beels zei dit op een toon van diepe bewondering en eerbied) en mij dunkt, 't kan Eduard nooit kwaad als hij met hem gelieerd is. Ik heb die soort van conversatie met fatsoenlijke jongelui altijd aangemoedigd bij mijne pleegzonen. Menigeen is verder in de wereld gekomen door zoogenoemde kruiwagens, dan door eigen inspanning en vlijt.’
Er was in verband met 'tgeen Jansen uit eigen oogen van de besproken jongelui gezien had, in deze redeneering iets wat hem maar half wilde bevallen. Ofschoon zelf nog al gewoon om tegen geld en geboorte optezien, kon hij het beeld van die dronken jonkers maar niet verbannen. Evenwel was er geen noodzakelijkheid om 't aan Beels te vertellen. Toch kromp zijn hart ineen, als hij aan de opleiding van zijn jeugdigen pupil dacht en zich voorstelde hoe mevrouw ook dezen zou trachten te vormen naar het ideaal van een fatsoenlijk jongmensch.
‘Wat moet de jonker, dien u Eduard genoemd hebt, worden?’ vroeg hij, om na al de ontvangen mededeelingen toch iets te zeggen.
Meneer en mevrouw Beels keken hem niet zonder verbazing aan. ‘Als zijn grootvader tot het inzicht komt welk een knappen jongen wij van zijn kleinzoon gemaakt hebben,’ zeide mevrouw, ‘en hem tot zich neemt, dan heeft hij niet noodig zich veel moeite te geven om aan den kost te komen. Zijn grootvader is, zooals meneer straks vertelde, zeer rijk en heeft veel relaties. Als zijn grootvader sterft, krijgt hij in elk geval een ordentelijk kapitaal, en als dat soms tegenviel of de jonker wil later toch 't een of ander om handen hebben, wel dan zijn er altijd betrekkingen genoeg, waar men graag fatsoenlijke jongelui voor neemt.’
‘Dat wordt toch met elken dag minder, mevrouw. Die kansen, verbeteren er niet op,’ meende Jansen.

{==59==} {>>pagina-aanduiding<<}

‘O, burgemeester of zoo iets kunnen ze toch altijd worden,’ was 't antwoord, en meneer Beels bevestigde hare meening, dat fatsoenlijke jongelui dit postje nog wel altijd krijgen konden als ze er om solliciteerden. ‘Bovendien,’ zei meneer Beels, ‘onze Eduard heeft een vluggen kop. Als hij wil kan hij zeer goed. Hij reciteert zelfs mooi, voornamelijk wanneer hij wat opgewonden is. U zult hem van avond wel in de club vinden.’
‘Komt een jongmensch van dien leeftijd daar al?’ vroeg Jansen, die door verbazing over dit feit deze vraag niet kon terughouden.
‘Wel zeker, meneer! en waarom niet? Eduard is bijna zeventien jaar en sinds September niet meer op de school. Hij repeteert nog maar wat met een van de ondermeesters die ook op de Bumerkamp les geeft, en terwijl kijken wij uit of er zich iets goeds en fatsoenlijks voor hem opdoet. Ondertusschen heb ikzelf gezorgd dat hij in de club werd toegelaten. Jongelui moeten wat van de wereld zien!...’
't Trof Jansen dat Caroline weer een kwaadaardigen blik op haar vader sloeg en op 't punt scheen een bitsen uitval te doen... toen de deur openging en een jongmensch binnentrad, dat door onzen boekhouder dadelijk herkend werd als de persoon in quaestie.
‘Is er nog iets overgebleven?’ vroeg hij terwijl hij, een stoel greep en dien bescheiden doch zenuwachtig tusschen mevrouw en Caroline inschoof. ‘Ik ben wat lang opgehouden. Neem 't mij niet kwalijk, mevrouw! drukte en allerlei kennissen...... Meneer’..... vervolgde hij, toen hij Jansen en Frans opmerkte na eene lichte buiging, ‘meneer heeft 't kunnen zien, als ik mij niet vergis, hoe we aan den ingang van 't dorp ons paard geen meester meer waren en we met schreeuwen en tieren vergeefs poogden hem intehouden..... Ik heb 't immers recht, dat wij meneer en den jongenheer zijn voorbijgereden?’....
Jansen, die met anders doen kon dan deze vraag bevestigend beantwoorden, was verbaasd over de onbeschaamd-
{==60==} {>>pagina-aanduiding<<}
heid, waarmee het gebeurde met de tilbury door den jonker werd verteld en in een onschuldig daglicht gesteld. 't Was duidelijk dat de jongeman, ofschoon niet vermoedende dat al de aanwezigen behoorlijk waren ingelicht, op het zien van Jansen zijne rol dadelijk had begrepen, en er was onmiskenbaar veel talent in de manier, waarop hij aan de zaak eene wending wist te geven. Hij deed dit blijkbaar meer om de vreemden dan om de huisgenooten, want toen de heer des huizes hem vertelde, dat ze reeds gehoord hadden wat er gebeurd was, en er met een vergoelijkend woord bijvoegde, dat men wel wist dat hij geen heilig boontje was zoo min als zijn vriend van de Bumerkamp, vergenoegde hij zich met een verachtenden blik aan 't adres van zijn opvoeder en pleegvader en een eenigszins bedeesd hoofdbuigen naar den kant van Caroline - maar vervolgde toch tot Jansen gekeerd: ‘Ons paard schrikte van een botboer of iets dergelijks en kreeg den kolder in den kop. Dat gebeurt hier nog al eens. Mijn vriend, de jonker van de Bumerkamp, is bovendien erg wild en onvoorzichtig’....
't Was duidelijk dat de jongeheer er slag van had om de leelijkste dingen in een mooi daglicht te stellen, en bovendien er opgesteld was voor een bedaard, fatsoenlijk jongmensch gehouden te worden, die wel door de omstandigheden maar niet door eigen schuld in zoodanige twijfelachtige toestanden kon komen. Ofschoon Jansen de eenvoudigste en goedhartigste man van de wereld was, kon dit hem toch niet ontsnappen en was hij ondeugend genoeg om te zeggen: ‘Ik had u en uw vriend reeds aan 't logement een halfuur van hier gezien. Meneer Palm van Ganderkerk had mij aangeboden zoover met hem meeterijden.’
Ofschoon de andere een kleur kreeg en een beschroomden blik op Caroline sloeg, vermande hij zich echter ook nu en zeide: ‘'t Is een idée fixe van mijn vriend van de Bumerkamp iedereen voorbij te willen rijden. Zooals u gehoord hebt bluft hij voortdurend op zijn paarden. Als ik

{==61==} {>>pagina-aanduiding<<}

hem niet tegenhouden had, zou 't nog erger geworden zijn.’
't Kwam Jansen voor, dat dit laatste zeer betwistbaar was. Het tooneel bij de herberg stond hem nog levendig voor den geest. Hij herinnerde zich hoe de sarrende toon en de uitdagende woorden van den spreker hem daar nog meer geergerd hadden dan de woestheid van den anderen.
't Was nu de beurt aan mevrouw om allerlei inlichtingen te vragen omtrent de reis van Jansen, en daardoor haren lieveling buiten schot te brengen. Toen zij den naam van Palm hoorde, zette zij zich in postuur en vuurde dapper los op parvenu's en boersche manieren. Op de verzekering van Jansen dat hij door 't flinke en goedhartige van die manieren getroffen geweest was, zei ze dat 't haar verwonderde dit van een Amsterdammer te hooren, maar zij sprak het woord Amsterdammer op zoo'n toon uit, dat 't ook al niet veel meer dan iemand van boersche manieren scheen te moeten aanduiden.
Toen liet middagmaal afgeloopen was, namen de kinderen van Beels, op verzoek van papa, den kleinen Frans mee om hem intewijden in hun kring, en gingen de oudere beeren een sigaar in den tuin rooken. Evenwel werd Beels na een kwartier door zijne vrouw geroepen, en verzocht zich eens even met eene kleine huishoudelijke quaestie te willen bemoeien. ‘Eene van onze dienstboden, die ik terecht gewezen heb, omdat ze u op de mat heeft laten staan, heeft zich uitdrukkingen veroorloofd, die eene fatsoenlijke vrouw niet kan aanhooren,’ zei ze tot Jansen. ‘Een oogenblik te voren had ik nog met haar gesproken over hare belangen, alsof 't de mijne waren, want men is Christin en mag niet onverschillig zijn voor den geringste onder hen die ons omringen, maar 't is ondankbaar volk; 't zijn paarlen voor de zwijnen.’...
Daar meneer en mevrouw Beels met hen beiden niet opgewassen waren tegen eene meid, die 't recht en het eergevoel op haar hand had, duurde 't lang eer ze hun gast weer gezelschap konden houden. Van tijd tot tijd

{==62==} {>>pagina-aanduiding<<}

drong zelfs een dof rumoer uit de keuken tot dezen door, 'twelk aanduidde hoe de strijd niet licht en de spanning der hartstochten vrij hevig was. Duidelijker evenwel was een gesprek, dat voor het open raam van een der bovenkamers gehouden werd tusschen Caroline en den jonker. Ook dat scheen met alsem en gal vermengd en maakte Jansen veel van 'tgeen hij gehoord en gezien had duidelijk.
De zestienjarige Carolien was blijkbaar naar den geest reeds een volwassen meisje. Met vaste hand kastijdde zij den jonker die als een ondeugend, kind voor haar stond. Bij elke verontschuldiging wierp zij hem een verachtend woord naar 't hoofd. Ook bleek 't bij dit gesprek dat Caroline haar vader en moeder haatte, dat zij een walg had van de onnatuurlijkheid die hier den boventoon voerde, maar dat zijzelve te gelijkertijd beheerscht werd door eene hartstochtelijkheid ten aanzien van naam en geld en fatsoen, waarvan haar ouders niet droomden, waarvoor de jonker in het stof kroop. ‘Ik weet heel goed dat papa en mama 't er op toeleggen om mij uwe vrouw te maken,’ zei ze, toen hij haar poogde te beduiden, dat hij niet anders gedaan had dan een onschuldig vermaak nagejaagd, ‘maar ofschoon dat nog ver is, zal 't te bezien staan, of ik u wel eens hebben wil. Als ik geen hooger titel en geen rijker man kan krijgen, zal ik je wel moeten nemen, maar ik begrijp niet, waarom ik niet iets beters zou kunnen krijgen dan zoo 'n doordraaier als jij.’
De jonker bromde op deze verklaring iets dat naar knorrigheid geleek, en scheen op 't punt een stekelig antwoord te geven, maar 't was onmiskenbaar, dat zij hem in bedwang had, want hij vergenoegde zich met een paar laffe aardigheden.
Deze kinderen waren samen opgegroeid, onder het oog van eene ijdele moeder en een loszinnigen huisvader. De jonker, die tegenover zijne vrienden een ijskoude egoïst was en door sarcasme steeds hun meerdere bleef, was een

{==63==} {>>pagina-aanduiding<<}

lafbek als zijne zuster, gelijk hij haar vroeger altijd genoemd had, hem de hand op den schouder legde. Zij dankte die meerderheid aan de kracht die zij steeds bewaard had in hare verhouding tot hare ouders, terwijl hij zich had laten beheerschen en bezielen door de kleingeestige en lichtzinnige berekeningen en plannen van Beels en diens vrouw. In dezen geheelen kring was Caroline steeds de eenige geweest, voor wier eerlijkheid hij respect gevoeld had. Dat was de eenige triumf van het opvoedingssysteem door mevrouw Beels gevolgd en door meneer zoo hoog opgevijzeld. Dat zou de ellende van hun huis en de openbaring hunner schande worden.



{==64==} {>>pagina-aanduiding<<}

Zeven-en-twintigste hoofdstuk.

Antoine Tekel ontdekt een goudmijn.

't Is een onmiskenbare waarheid dat de wereld, dat is: de omstandigheden, de toevallige gebeurtenissen, de loop der dingen, in zoover deze, buiten eenig zedelijk of redelijk verband, voor ons uit het onbekende en onberekenbare opdoemen, dat de wereld zeg ik, op de hand van de schobbejakken en tegen alle brave en eerlijke lui is. Een bewijs daarvoor is, dat 't enkel brave menschen zijn, die ons vertellen hoe alles hun tegenloopt. Een tweede bewijs ligt in de omstandigheid, dat alle brave en eerlijke lui terstond bereid zijn om aan de deugd van iemand wien 't meeloopt te twijfelen, dat ieder die een fortuintje heeft voor een schurk wordt aangezien.
Ik weet wel dat er zijn, die deze beide omstandigheden psychologisch willen verklaren en in 't eerste verschijnsel een getuigenis van onze zenuwslapte, in het andere een gevolg van de aangeboren jaloezie van al wat mensch heet, meenen te zien - maar ik heb reden om die verklaring niet aantenemen. De psychologie begint meer en meer tot de belachelijke wetenschappen te behooren, en de jaloezie, als de hoogste openbaring van het egoïsme, heeft in een goedgeordende maatschappij volledig recht van bestaan. Ik heb deze wijsheid opgedaan in 't gezelschap van een vrind, die zich positivist noemt en mij,

{==65==} {>>pagina-aanduiding<<}

onder zijne heldere uiteenzetting van beginselen en meeningen, een fijne fiesch schonk, zoodat ik hem niet kon en niet wilde tegenspreken.
Derhalve wacht ik de oplossing van het raadsel, dat goudmijnen nooit door brave lui ontdekt worden, (na het feit erkend en behoorlijk gehuldigd te hebben) niet van het raadselachtige verband tusschen handigheid, benauwdheid en onbeschaamdheid, maar van de statistiek der gouddelvingen in het algemeen en die der exploitation van de goedgeloovigheid der massa in 't bijzonder, en beloof ik, zoodra deze roman af is, daaraan meer speciaal mijne aandacht te wijden. Ik zal mij dan alles, wat uit Oost en West over dit onderwerp te verzamelen is, aanschaffen. Ik kan reeds vooraf verzekeren dat 't een allerinteressantste collectie zal wezen.
Ik zal onder anderen opsporen hoeveel moorden er in Peru gedaan zijn, eer de metgezellen van Pizarro zich hadden verzadigd aan het blinkende goud, en een ernstig onderzoek instellen naar 't al of niet betrouwbare van het verhaal, volgens 'twelk die goede Crassus zijne laatste stuiptrekkingen gehad heeft, toen de wijze en vriendelijke Parthen hem den mond vol gloeiend goud hadden gestopt. Verder zal ik zorgen voor eene volledige statistiek van het vroegere en latere levensgedrag van de heeren pionniers der beschaafde wereld, die met zak en houweel naar Californië of de mijnen van Nieuw-Holland getrokken zijn, om ten laatste uit algemeene en bijzondere beursberichten tot de kennis te komen van al de wonderbaarlijke kunststukken en de wereldberoemde capriolen, welke gemaakt zijn door geldmannen van verdachte reputatie maar groot aanzien, waardoor het geld van hunne buurlieden net zoolang rolde, totdat 't in hun brandkast terechtkwam, zonder dat de officier van Justitie verplicht was zich met de zaak te bemoeien.... Ieder mijner lezers begrijpt, dat dit een interessant boek zal worden, als ik de moraal er buiten kan houden en den historischen weg insla.

{==66==} {>>pagina-aanduiding<<}

Het zal na deze lange uitweiding over een onderwerp, dat evengoed onbehandeld had kunnen blijven, niemand verwonderen als ik hem de heugelijke tijding breng, dat Antoine Tekel een goudmijn ontdekte. Zelfs vertrouw ik, dat dit mijnen menschlievenden lezer en fijngevoelige lezeresse plezier zal doen. Immers, wij lieten onzen jongen, hoopvollen vriend in groote verlegenheid zitten. Hij moest binnen vier-en-twintig uren vijftig gulden bij mekaar scharrelen, of 't stond te vreezen dat zijn neef en makker in de boosheid hem een leelijke kool zou stoven. Ofschoon de ontmoeting met tante Gonne hem weer wat had opgevroolijkt, zat die noodzakelijkheid Antoine toch dwars in de maag.... want Antonie had de waarheid gesproken, toen hij verklaarde letterlijk niemand te weten van wien hij 't geld te leen zou kunnen vragen..... Ik beweer dan ook dat 't een schitterende tooneelcoup in dezen roman is en een krachtige bijdrage voor de zooeven vooropgezette stelling, als ik voor Antoine Tekel in plaats van vijftig gulden, eensklaps een heele goudmijn open. Ik meen, zonder verwaandheid, te mogen zeggen, dat zelfs Alexander Dumas mij dit niet verbeteren kan, en verzoek mijne belangstellende lezers beleefd en dringend dit met mij eens te zijn, zoodra ze dit hoofdstuk tot het einde toe gelezen hebben.
Antoine Tekel moest vijftig gulden hebben en had 't vaste plan die vóór den avond te vinden. In die gemoedsstemming deed hij, zooals wij allen zouden gedaan hebben, en verknoeide een zeer kostbaar gedeelte van zijn tijd, met doelloos rondloopen en wikken en wegen zonder beginsel of plan. Hij liep eerst een singeltje om en drentelde daarna door de meestbezochte Amsterdamsche straten...; totdat hij na al zijne heele en halve bekenden de revue te, hebben laten passeeren, een paar vrienden had uitgedacht, van wie misschien nog iets te verwachten was. Toen hij zoo ver was, besloot hij die te gaan opzoeken en het geld met behulp van leugens en valsche beloften voor ten minste vier-en-twintig uur te borgen.

{==67==} {>>pagina-aanduiding<<}

Hij zou 't hun wel niet kunnen teruggeven, maar hij was dan ten minste voor het oogenblik gered... ‘Die dan leefde, zou dan wel verder zorgen’ zooals het spreekwoord der kortzichtigen luidt. Ongelukkig had hij, eer hij halfweg was, dit plan reeds weer verworpen en was door allerlei herinneringen en overleggingen tot de overtuiging gekomen, dat deze eerste poging niets helpen zou. Er werd dus weer een ander plannetje gemaakt en tien dergelijke wederom verlaten, eer ze geheel waren uitgewerkt. Bij geene van zijne bekende was vijftig gulden te vinden. Antoine werd moe van 't drentelen door Amstels straten, nog meer van het peinzen en overleggen, maar 't een hielp hem evenmin als het andere. Aan 't eind van de lijst zijner kennissen gekomen, werd de reeks van oudere bloedverwanten nagekeken, met oom Melder aan 't hoofd. Helaas, ook daar vond Antoine geen uitkomst! Hij kon, na de onlangs genoten royaliteit, geen beroep doen op zijne tante. Hij wist verder stellig, dat zijn vader hem niets geven of leenen zou, ook al kon deze vijftig gulden missen, zonder nauwkeurig te weten, waarvoor zijn hoopvolle zoon 't besteden wilde, en men begrijpt wel dat geen lid van het geslacht der Tekels mocht bemerken of ook maar op 't gevoel af vermoeden, hoe Antoine zich inliet en zelfs zeer intiem was met den verworpeling, die de familie eenmaal zoo geducht gecompromitteerd had door een slecht georganiseerd bankroet. Ook van dien kant was geen hulp te verwachten. Verder waren alle andere hulpmiddelen, als daar zijn kleine leeningen tegen hoogen renten en op korte termijnen, insgelijks voor Antoine gesloten. Wel had hij de bekende kanalen waaraan, zooals ieder benepen financier weet, de lombard en de pandjeshuizen liggen, nog niet bevaren, maàr zelfs al had hij daarmee de proef willen nemen (wat zijn fatsoen hem streng verbood), dan zou hij daarheen hebben moeten gaan met voorwerpen van waarde en die bezat hij niet. ‘'t Is een vervloekt ding,’ bromde hij, ‘dat een handwerksman in zijne verlegenheid hulpbronnen
Hij zou 't hun wel niet kunnen teruggeven, maar hij was dan ten minste voor het oogenblik gered... ‘Die dan leefde, zou dan wel verder zorgen’ zooals het spreekwoord der kortzichtigen luidt. Ongelukkig had hij, eer hij halfweg was, dit plan reeds weer verworpen en was door allerlei herinneringen en overleggingen tot de overtuiging gekomen, dat deze eerste poging niets helpen zou. Er werd dus weer een ander plannetje gemaakt en tien dergelijke wederom verlaten, eer ze geheel waren uitgewerkt. Bij geene van zijne bekende was vijftig gulden te vinden. Antoine werd moe van 't drentelen door Amstels straten, nog meer van het peinzen en overleggen, maar 't een hielp hem evenmin als het andere. Aan 't eind van de lijst zijner kennissen gekomen, werd de reeks van oudere bloedverwanten nagekeken, met oom Melder aan 't hoofd. Helaas, ook daar vond Antoine geen uitkomst! Hij kon, na de onlangs genoten royaliteit, geen beroep doen op zijne tante. Hij wist verder stellig, dat zijn vader hem niets geven of leenen zou, ook al kon deze vijftig gulden missen, zonder nauwkeurig te weten, waarvoor zijn hoopvolle zoon 't besteden wilde, en men begrijpt wel dat geen lid van het geslacht der Tekels mocht bemerken of ook maar op 't gevoel af vermoeden, hoe Antoine zich inliet en zelfs zeer intiem was met den verworpeling, die de familie eenmaal zoo geducht gecompromitteerd had door een slecht georganiseerd bankroet. Ook van dien kant was geen hulp te verwachten. Verder waren alle andere hulpmiddelen, als daar zijn kleine leeningen tegen hoogen renten en op korte termijnen, insgelijks voor Antoine gesloten. Wel had hij de bekende kanalen waaraan, zooals ieder benepen financier weet, de lombard en de pandjeshuizen liggen, nog niet bevaren, maàr zelfs al had hij daarmee de proef willen nemen (wat zijn fatsoen hem streng verbood), dan zou hij daarheen hebben moeten gaan met voorwerpen van waarde en die bezat hij niet. ‘'tis een vervloekt ding,’ bromde hij, ‘dat een handwerksman in zijne verlegenheid hulpbronnen

{==68==} {>>pagina-aanduiding<<}

heeft, die een fatsoenlijk man niet kan of durft gebruiken’.... en Antoine Tekel werd wrevelig toen hij dat bedacht, en tevens met schrik zich voorstelde hoe zijn ellendige neef niet aarzelen zou te doen wat hij straks gedreigd had. Antoine was, zooals wij weten, in den laatsten tijd zeer veranderd ten opzichte van zijne wenschen en plannen. De firma begon voor hem bekoring te verkrijgen. 't Gezag dat hij uitoefenen kon over de drie ongelukkige klerken van zijn oom, waarvan hij een proef had genomen die volkomen gelukt was en hemzelven te volle bevredigd had, was zeer bevorderlijk geweest aan het verlangen, dat gaandeweg levendiger bij hem werd, om eenmaal onbetwist in het kantoor den scepter te kunnen zwaaien, van den morgen tot den avond zijne onderhebbende manschappen naar hartelust te kunnen plagen. Meer dan iets trok hem dit aan. Door geen andere positie zou hij ooit zoo goed en volmaakt aan zijne bestemming kunnen beantwoorden.
Daarom - ofschoon 't hem nog niet geheel duidelijk was, hoe dit doel, dwars door al de hinderpalen, die hij zelf dagelijks in den vorm van geldverlegenheid en kleine knoeierijen zichzelven voor de voeten gooide, zou te bereiken zijn.... rees meer en meer het beeld van den alvermogenden koopman hem voor den geest als 't ideaal van den mensch, en ruischte de firma hem haar lied der weelde in het oor. Antoine kon die Loreley niet hooren, zonder een oogenblik stiltestaan, al was hij nog ver van het noodlottige bootje dat hem tot haar zou brengen. ‘Als ik dien ouden schelm maar voorloopig tot rust kan brengen en bevredigen’, zei onze jonge man dikwijls tot zichzelven ‘dan zouden wij verder kunnen zien’; en hij dacht met wrevel aan de omstandigheid, dat die man hem in zijne macht had, hem, voordat hij zelf hiertoe besloot, zou kunnen dwingen tot hetgeen hij niet wilde. ‘Ik zit aan hem vast,’ bromde hij. ‘Als de smeerlap een domme, overhaaste streek doet, zal ik met hem moeten meedoen....

{==69==} {>>pagina-aanduiding<<}

en ik ben nog niet zeker.... dat ik hierin verstandig handelen zou. Misschien was 't beter als ik wachten kon, en den weg volgde dien mijn vader en tante mij aanwijzen. Misschien!.... maar in elk geval moet ik vóór morgen vijftig gulden hebben.’
Hier begint nu het dagheldere bewijs, dat 't den schobbejakken in de wereld altijd meeloopt, want wat ik ga vertellen is louter toeval, en 't toeval is eene uitvinding van het heidendom, opgedoemd uit de hel!
't Was halfvier op den middag. Antome, die door de een of andere leugen, welke niets ter zake doet, en waarvan ik om die reden dus ook geen melding gemaakt heb, vrijheid had van 't kantoor te blijven, had de Kalverstraat reeds herhaaldelijk afgedrenteld en was eindelijk half en half met de flauwe hoop nog iemand te vinden die hem uit den brand hielp, het Poolsche koffiehuis ingedraaid. Tot zijne teleurstelling zag hij er geen zijner bekenden en zette hij zich dus vrij mistroostig achter een courant en bestelde een glas bitter. Ik haast mij er bij te voegen, dat hij de courant niet las, en het bitter niet uitdronk. Zijn geest was met geheel andere dingen dan nieuwstijdingen bezig, en Antoine was een voorbeeld van matigheid, zoolang de avond het aardrijk niet met zijnen zwarten mantel omhelsde, en in de plooien alle fatsoenlijke en onfatsoenlijke drinkebroers verbergde.
Terwijl hij daar zoo zat, peinzende over de dingen, die hem geheel en al vervalden, werd zijn aandacht getrokken door een gesprek dat vlak achter hem door twee heeren gehouden werd, waarin de naam van zijn oom herhaaldelijk werd genoemd en dat wel geschild was om zijne belangstelling te weideen. Als iemand van talent op 't gebied der onbescheidenheid, bleef hij dus rustig achter zijn courant zitten. 't Duurde niet lang of hij hoorde ook zijn eigen naam vermelden.
‘Een prachtige firma dat verzeker ik je’ zeide een van deze heeren ‘een firma zooals er niet veel in Amsterdam

{==70==} {>>pagina-aanduiding<<}

zijn. De vent heeft geene kinderen en er is dus veel kans dat cle zaak net zoo verdwijnt als ze gekomen is, maar 't zou eeuwig jammer zijn. 't Huis Melder is, wat men een solied huis noemt en ik voor mij wou er wel voor een paar ton bij geinteresseerd zijn.’- -
‘Dat geloof ik graag,’ antwoordde de andere, ‘zelfs wil ik er nog wel een paar ton bijvoegen. Daar ik toch alles van u erf, dat wil zeggen, ik en de zusters samen, niet waar? zou 't mij zeer aangenaam zijn als u mij nog een bijzonder legaatje kondt maken in den vorm van een aandeel in een mooi kantoor. Ik help 't u van harte wenschen!’
‘Je zoudt êen mooi exemplaar voor een deftig Amsterdamsen kantoor wezen, 's Avonds in de Nes en overdag in je bed, dat lijkt mijn talentvollen neef beter dan te zitten pennen aan een verveloozen lessenaar met 't uitzicht op een binnenplaats of een blinden muur. Ik geloof dat ik jou nooit een firma zou geven, al had ik er een disponibel. Ik gaf je nog veel liever een lijfrente met een curator of administrateur er bij.’
‘Aan een mentor of curator ben ik al gewend, Oompje!’ zei de jongste van de twee. ‘De hemel weet hoeveel ik in dat opzicht aan u te danken heb. Ik verzeker u van die soort kan ik er wel een half dozijn gebruiken. Mama fungeert bovendien als mijn kassier en ik verlang geen betere.... Ik houd mij evenwel voor de lijfrente aanbevolen, ofschoon ik waarachtig geloof dat zoo'n mooie voordeelige firma, die 's jaars een halte ton afwerpt, mij ook wel lijken zou.’
Mijne lezers hebben reeds lang Dolf Meinert herkend, evenals zijn oom en makker Sam Beever. Ofschoon 't gesprek nog een geruirnen tijd werd voortgezet, spaar ik u en mijzelven het grootste gedeelte.
‘Maar wie moet die firma Melder nu bij slot van rekening krijgen?’ vroeg Dolf eindelijk. ‘Ik verbeeld mij dat mijn oude wel commandiet of zoo iets zou willen worden

{==71==} {>>pagina-aanduiding<<}

als hij in zoo'n zaak kon komen, en in dat geval liefst in 'tt land blijven. Als pa niks te doen krijgt, zie ik hem nog weer naar de Oost terugkeeren en dan moeten we allemaal mee.’
Sam zei dat dit hem persoonlijk zeer spijten zou, dat hij niet alleen menigen genotvollen avond aan de kennismaking met zijn zwager te danken had, maar dat zijne vrouw ook veel handelbaarder was geworden sedert hij genoodzaakt geweest was haar te vertellen dat haar broer in 't land was, en hoe hij hem een paar maal op publieke plaatsen ontmoet had, ja, zooals hij gejokt had, hem zelfs eens toevallig had aangesproken. ‘Ik geloof, zei Sam, ‘dat terwijl uw vader een afkeer van zijne zuster heeft, ik wel heb kunnen merken, dat mijne vrouw niet geheel zonder vrees voor uw vader is. Zij kreeg een vreeselijke kleur toen ik zei, dat ik hem gesproken had.’
‘Dat is 't kwade geweten,’ antwoordde Dolf plechtig en met komischen ernst, terwijl hij de asch van zijn sigaar aan den rand van het tafeltje afstreek. ‘U moet van deze omstandigheden gebruik maken, om het wilde dier te temmen of te muilbanden.’
De lezer bemerkt dat er in den laatsten tijd eene groote verandering in de verhouding van Sam en zijn jeugdigen neef had plaatsgehad. De schaamte van de zijde des eersten was geheel geweken en had ruimte gemaakt voor een familiariteit van den kant van den anderen, die alle grenzen tebuitenging. Sam was nu gewoon met zijn neef over de intiemste zaken als met zijn gelijken in leeftijd te praten. Zooals gewoonlijk, waren de beide mannen door dag aan dag samen rondteslenteren en een oceaan van tijd te verknoeien in koffiehuizen en variétés, meer en meer tot elkander genaderd en hoe meer dit plaats gevonden had des te meer had hun omgang het karakter van hunnen onderscheiden leeftijd verloren. Sam was jong geworden als Dolf, en Dolf verbeeldde zich nu en dan dat hij de evenknie van zijn oom was in hetgeen hij diens deftigheid

{==72==} {>>pagina-aanduiding<<}

en eerwaardigheid bliefde te noemen. ‘Oompie!’ zei hij dikwijls. ‘Wij beiden zijn tegelijk op de wereld gekomen, maar u was toevallig een twintig jaar ouder dan ik, toen u geboren werdt,’ eene geestigheid die door Sam beantwoord werd met de plechtige verklaring dat hij toch altijd de oom bleef, en van neefje de noodige egards voor zijn grijzende haren vorderde, een protest dat, daar het meestentijds onder een duchtig glas wijn en in tegenwoordigheid van een stuk of wat fideele jongens werd afgelegd, niet ernstiger werd opgenomen dan 't gemeend was en verdiende.
Reeds sinds geruimen tijd sprak Sam dus met Dolf ook over zijne vrouw als over zijn kruis en de oorzaak van menig sombere wolk op zijn voorhoofd. De omstandigheden hadden van zelf die vertrouwelijkheid noodzakelijk gemaakt, want nu en dan moest Sam zijn jonge vrienden vroeger verlaten dan zij goedkeurden, en nooit kon hij zich zoo binden aan de een of andere afspraak als zij dit verlangden. Hun aandrang, hun plagen en de moeielijke positie waarin hij daardoor geraakte, deed hem een toevlucht zoeken bij zijn jeugdigen neef die er toch reeds meer van wist dan de anderen, deed hem dezen in den arm nemen om zichzelven pijnlijke bekentenissen tegenover de anderen te besparen.
En Dolf zou geen zoon van zijn vader hebben moeten zijn om, na de eerste halve vertrouwelijkheid op dat punt, den knoop niet doortehakken en ten aanzien van zijne onbekende tante een standpunt intenemen dat de quaestie van wederzijdsche schroomvalligheid in eensweg besliste. ‘Oom’! zeide hij, toen Sam hem de eerste maal over zijn huiselijk leven onderhield. ‘Oom! ik weet er alles van. Tante is een canaille, zooals papa zegt, en u bent een fideele vent. Laat ons een toast drinken op tante; en hopen dat ze, als u dood is, een dragonder tot vierden man krijgt, die haar elken morgen ransel geeft.’
Dat Sam bij deze woorden niet was opgevlogen en den

{==73==} {>>pagina-aanduiding<<}

melkmuil geen oorveeg gegeven had, gaf den genadeslag aan zijn gevoel van eigenwaarde. Sinds kon Dolf alles zeggen wat hij goedvond, vooral omdat hij werkelijk zorg droeg de intieme levensbijzonderheden van zijn oom buiten den horizont zijner kameraden te houden. 't Geen wat wij dienaangaande zooeven hoorden, werd dan nu ook op half gedempten toon gesproken. De heeren hadden er geen erg in, dat de jonge man, die achter de courant wegschool, zoo attent en zoo scherp van gehoor was.
‘Ondertusschen geloof ik’ vervolgde Sam weer luider ‘dat er reeds belangrijk gespeculeerd wordt op de firma Melder. Men zegt dat een neef van mevrouw, die eene Tekel van haarzelve is, nu al op 't kantoor zit met het heimelijke plan om zich er intewerken. Ik heb een paar leden van die familie ontmoet bij gelegenheid van een boedelscheiding, en ik moet zeggen als alle Tekels zoo slim zijn als die beiden, dan zal de jongeheer zijn zin wel krijgen. Kent gij toevallig den een of anderen van die familie?’
Ja, natuurlijk kende Dolf, die overal kwam en iedereen kende, verscheiden leden van dat geslacht. Wie zou niet een of meer van de Tekels kennen! Dolf kende een Tekel, die altijd een vrijkaartje voor de commedie had, en ten minste drie Tekels aan wie hij geld geleend had. Dolf vond 't nog al een aardig soort van lui. Ze waren brutaal, dat was zoo, en ze drongen iedereen altijd zij, en wisten van alles 't eerste en 't beste te krijgen, maar Dolf vond dat eer te prijzen dan aftekeuren. Hij mocht dat liever, dan die vervelende bescheidenheid en hij moest eerlijk zeggen, dat hij zich zelfs niet beklaagde als hij geld kwijt raakte of 't gelag betalen moest voor een ander, indien het klaploopen maar met talent en tact gedaan werd. Hij vond iets flinks, iets aardigs en amusants in de manieren van de Tekels, die hij kende.
Antoine hoorde dit alles aan en toonde zich al deze loftuigingen aan de deugden van zijne familie overwaardig. In in ommezien was zijn plan gemaakt, om dezen bewonde-
{==74==} {>>pagina-aanduiding<<}
raar van hunne hooggeprezen sluwheid en brutaliteit te onthalen op een staaltje van zijn eigen bekwaamheid, en hij deed dat met al 't talent door Dolf juist zoo pas nog geprezen, want hij greep naar het wapen dat deze zelf aan de hand had gedaan.
‘Mijne heeren!’ zei hij zich omwendende, ‘ik vrees, dat ik onwillekeurig de getuige zal worden van dingen, die zeker wel 't minst voor mijne ooren bestemd zijn. Daar ik tot de familie Tekel behoor, en een neef van Meneer Melder ben en wel ten overvloede op zijn kantoor geplaatst, zal ik de heeren de gelegenheid geven om hun gesprek en hunne niet zeer vleiende beoordeeling van mijne familie voorttezetten, zonder het gevaar van door mij beluisterd te worden’ en opstaande maakte hij met een fijnen glimlach en een hooghartige buiging zich gereed om een paar tafeltjes van Sam en Dolf te gaan af zitten. Dat was voor twee menschen, die van nature zoo goedaardig waren, te veel. ‘Maar’, stotterde Dolf terwijl hij een kleur als bloed kreeg, ‘ik vraag u duizendmaal vergiffenis.... Dat was zoo niet gemeend en uwe opvatting van ons oordeel over uwe familie is onjuist. Als 't niet was... in verband met eene bijzondere aangelegenheid - - - welke ik nu niet wil vermelden.... zouden wij een dergelijk teer onderwerp als dit, waarbij.... eene achtenswaardige familie betrokken is.... niet op eene publieke plaats, niot in een koffiehuis besproken hebben. Ik moet werkelijk verschooning vragen voor die onbescheidenheid.’..
‘Meneer’, zei Antoine, ‘'t is aan mij om uwe toegevendheid interoepen. De heeren zaten hier, toen ik binnenkwam. Zoodra de naam van Melder en Tekel genoemd werd, had ik mij behooren te verwijderen, maar de nieuwsgierigheid.... ik bid u, vergeef mij mijne openhartigheid.... de nieuwsgierigheid dreef mij om te blijven zitten. Veroorloof mij, dat ik u daarvoor mijne excuses aanbied.’
‘Meneer! ik herhaal dat de schuld geheel aan ons ligt.

{==75==} {>>pagina-aanduiding<<}

Geloof mij dat 't geenszins onze bedoeling was, iets ten nadeele van u of uwe familie te zeggen.’
Ofschoon hij reeds na zijn eerste woorden zich dadelijk had moeten verwijderen, bleef Antoine, als aangetrokken door deze verklaring, staan, en zeide met den meest honigzoeten glimlach, dien hij tot zijne beschikking had, dat hij na dit gulle en ronde woord niet kon nalaten, de heeren te vragen met wie hij de eer had te spreken, en toen hem dat op den vriendelijksten en beleefdsten toon was meegedeeld, weder te vragen of hij Dolf niet reeds meermalen hier en daar had kunnen zien; en toen dit, tengevolge van de veelvuldige bezoeken van Dolf aan plaatsen van allerlei aard, bevestigend beantwoord was, te betuigen dat het hem werkelijk een eer en een genoegen was op deze manier, al was 't dan onder minder gelukkige omstandigheden, kennis te mogen maken met iemand, omtrent wien hij in den kring van zekere kennissen en vrienden reeds zooveel gehoord had en wien hij tot zijne verwondering op zijne kruistochten door de Amsterdamsche wereld nog nooit persoonlijk ontmoet had.
Daar 't ijs nu gebroken was, naderden de beide partijen snel tot elkaar. De een had haast om een aangedaan onrecht te vergoeden, en de ander had zekere geheime bedoelingen, waarvoor hij gaarne al de eer en 't laatste overschotje reputatie van zijn geheele familie verkoopen wou. Daarom verbeeldde de eerstgenoemde zich, dat hij verplicht was den anderen terugtehouden van zijn plan om zich te verwijderen, en was de tweede zeer geneigd om te blijven en zich als eene concessie te laten aanleunen, wat welberekend overleg en verloochening van alle eergevoel was.
Dolf Meinert schoof glimlachend den stoel, waarop Antoine gezeten had, tusschen zich en Sam en riep luid om een bittertje. ‘Gun mij 't genoegen en de eer,’ zei hij, ‘u een klein bewijs te geven van mijn oprecht leedwezen over 'tgeen u onaangenaam geweest is. Mag ik

{==76==} {>>pagina-aanduiding<<}

met u aanstooten, ten teeken dat alleen de aangename herinnering aan onze toevallige kennismaking blijven zal?’
Dat kon Antoine niet weigeren. Ook met Sam werd aangestooten als met een ouden bekende.
Er viel verder niets bijzonders voor, dan dat Antoine met de sluwheid en behendigheid, welke erfelijk waren in het geslacht der Tekels, en waarin hij, zooals wij weten, nog ten overvloede boven al zijne neven en nichten uitmuntte, zich in de intimiteit van de beide heeren inwerkte en, toen Sam klokke halfvijf verklaarde dat 't zijn tijd werd en afscheid nam, door Dolf met onstuimigheid werd uitgenoodigd om een jongen met een boodschap naar zijn vaders huis te zenden en met hem, dat is op zijne kosten en ten zijnen genoegen te gaan eten in de Oude Graaf, de Munt of elders. Hij, Dolf, behoefde daaromtrent niet eenmaal beschikkingen te maken. ‘Ze beginnen bij mij maar te eten’, zei hij, ‘of ik er ben of niet. Bij ons regeert 't beginsel van vrijheid, blijheid. Wij kijken niet naar mekaar om, dan wanneer 't gevraagd wordt.’....
De beide nieuwe kennissen brachten Sam dus een eindje weg en kuierden vervolgens gearmd naar eene restauratie, waar Dolf zijn gast spoedig achter eene verschansing van borden en schotels gezet had, en hem begon te belegeren met een regiment van fijne wijnen, die hoe langer hoe duurder, indien niet hoe langer hoe edeler en geuriger, werden. Met de hem eigen gulheid en ruwheid begreep hij zijne onvoorzichtigheid en onbeleefdheid niet beter te kunnen boeten, dan door Antoine zoo dronken te maken als maar eenigszins mogelijk was, terwijl hijzelf 't eene glas voor 't andere na verzwolg. Dolf deelde in dit opzicht de opinie van vele jongelieden. Een hooger bewijs van vriendschap dan het hier aangewende kende hij niet. Maar Antoine was slim genoeg, om ditmaal dat bewijs van genegenheid afteweren. Hij had zijn plan en zorgde dat hij meester van zichzelven bleef, terwijl hij met klimmend genoegen Dolf zag glimmen en gloeien onder den invloed

{==77==} {>>pagina-aanduiding<<}

van de Bourgogne, die in de schatting van den jeugdigen Oosterling ongeveer gelijkstond met duin- of Maaswater. Antoine wist door veel ervaring op dat gebied, hoe bij goedhartige menschen de beurs open gaat, naarmate de wijn zijne werking gevoelen doet. Door een paar warme vriendschappelijke woorden, waarin veel van sympathie en vriendschap kwam, wist hij de stemming van zijn gastheer nog aanmerkelijk weeker te maken. Toen ze eindelijk opstonden om, zooals Dolf zei, ‘er nog eens om heen te gaan,’ was deze in de hoogste extase der fideliteit, een toestand waarin niet enkel dichters, maar zelf overigens zeer prozaïsche menschen zieh niet ontzien het geld slijk, en ieder, die zich niet bestelen laat of de rijksdaalders niet 't venster uitgooit, een gierigaard te noemen.
't Kostte Antoine bitter weinig moeite, ja het werd hem door zijn nieuwen vriend als een edele daad aangerekend, dat hij hem vijftig gulden te leen vroeg, voor een paar dagen, voor een uur of wat misschien, maar als een klein, onbeduidend bewijs van welwillendheid, 'twelk hij op zijn beurt natuurlijk even bereidvaardig zou geven als ontvangen, een klein blijk van vriendschap dat..... (Dolf nam hem de woorden uit den mond) ‘dat eigenlijk te weinig beduidde om er verder over te praten.’ Nu ze liepen en passant bij een vrind van Dolf aan, en Antoine stak de voorgeschoten gelden met een onverschillig gezicht in zijn vestzak.... ‘Ik ben benieuwd, of hij er morgen noch iets van weet’, dacht hij en versterkt met den derden man, die 't geld aan Dolf geleend had, togen de schuldeischer en de schuldenaar naar elders, dat is naar die gedeelten van de stad, waarheen ik mijne lezers niet zonder noodzakelijkheid brengen wil, maar noch Antoine noch Dolf vreemdelingen bleken te zijn................................
Den volgenden morgen ontving de bejaarde neef op zijn schamel achterkamertje de benoodigde vijftig gulden uit handen van Antoine. Toen deze weg was, grinnikte hij

{==78==} {>>pagina-aanduiding<<}

van plezier en maakte, onder den invloed van de onverwachte uitredding en den behaalden triumf, 't volgende versje, dat, zooals hij later tot Antoine zei, een van de beste was, die hij ooit gemaakt had:

De vriendschap die het vergezelt 
Verhoogt de waarde van het geld. 


-------------
't Bleef evenwel voor Antoine niet bij deze enkele uitredding in zijne geldverlegenheid. Zijne kennismaking met Dolf droeg rijker en overvloediger vruchten. Antoine had een goudmijn ontdekt, en hij was de man niet om die mijn onontgonnen te laten liggen. Hoe meer bewijzen van royaliteit Dolf gaf, hoe vaster zijne overtuiging op dat punt werd. Hoe hechter de jonge Oosterling zich aan hem hechtte, hoe dieper wortelen dit denkbeeld bij hem schoot. Dolf was in de hoogste mate goedhartig, Dolf leende graag geld; als een zijner vrienden 't noodig had, kon Dolf altijd geld krijgen. Nog eer zijne schuldenaars over betaling begonnen te praten, was Dolf bij de hand om hun te smeeken, zulke onaangename, burgerlijke dingen niet ter sprake te brengen en daardoor zijn eetlust te bederven. Hij kende niets wat de pret meer verstoorde dan eene geldquaestie. 't Was zijn eenige grief tegen Oom Sam, dat deze nooit geld te leen vroeg.
Dit goedhartige en lichtzinnige wezen werd nu in alle behoorlijke vormen door Antoine geëxploiteerd. Tegen een eenvoudige schuldbekentenis, die Dolf even eenvoudig in zijn zak stak, of waarmee hij dreigde zijn sigaar te zullen aansteken, leende Antoine kleine sommen van zijn nieuwen vrind, waarmee hij zijn neef den mond stopte, zoodra deze wat al te dringend werd en begon te dreigen, dat hij den heelen rommel in de war zou gooien.
‘Als ik 't zoo een paar jaar kan uithouden, krijg ik waarschijnlijk een aandeel in de zaak, of zie ik oom Melder den scepter ten mijnen behoeve neerleggen,’ dacht

{==79==} {>>pagina-aanduiding<<}

hij en hij zei nu en dan overluid tot Dolf: ‘Zoudt gij geen lust hebben om later, als ik heer en meester van de firma ben, mijn compagnon te worden?’.... Ja, daarvan was Dolf niet geheel afkeerig. Hij hield zijn nieuwen vrind stevig vast, en voelde dat hij met dezen eene zekere toekomst, eenigen grond in 't verschiet onder de voeten kreeg.....
Dolf die niets was en niets wist en niets kon - zou op die manier nog iets kunnen worden. Hij had dus weldra ook zijne plannen en berekeningen, en meende niet zoo heel dom te handelen, als hij Antoine geld leende en zelfs geld opdrong. Hij zei dit in 't geheim tot zijne mama, die van verrukking in de kleine handen klapte, en ze daarna diep in haar spaarpotje stak. Hij fluisterde iets van zoodanige een mogelijkheid tot een paar van de zusters en deze werden daardoor eenigszins verzoend met den akeligen jongen, met zijne gluiperige oogen, dien Dolf bij de familie geïntroduceerd had en van wien papa gezegd had, dat hij hem aan dien haai deed denken, dien ze onderweg op 't schip hadden zien ophalen aan een lang touw met een stuk spek aan 't end. Zij verdroegen zelfs een paar ondeugende aardigheden van den nieuwen bekende, en verklaarden dat ze hem nog wel ‘akelig’, maar niet ‘zoo heel erg akelig’ meer vonden.
En ondertusschen werd Antoine meer en meer verliefd, niet op Cor of Suze, noch op een van de duizende kennisjes, die Mies of Sanne dag aan dag aansleepten en die een paar dagen ankerden in de gastvrije haven der Meinerts, om morgen weer heentezeilen en zich nooit weer te vertoonen..... Antoine werd meer en meer verliefd op de firma. De geheimzinnige macht van het geld en de raadselachtige invloed van het krediet werden hem te machtig. Antoine was uit een geslacht, dat, ofschoon 't nooit kapitaal had gehad, toch veel in de nabijheid van de tempels van Mammon verkeerd had, een geslacht dat in de huizen of in de hoeken der straten zijn toevlucht gezocht had als de storm waaide,

{==80==} {>>pagina-aanduiding<<}

en op den drempel geknield had gelegen, terwijl 't de handen uitstrekte naar de beweldadigden, die het beeld van de godheid hadden gekust en bewierookt. De liefde, de eerbied, de godsdienstige vrees voor het geld zat er bij Antoine dus van nature in, en de firma maakte gebruik van die gezindheid om hem met de muffe kantoorlucht, de droge klerken, het lage gangetje en den regelmatige telgang van elken werkdag te verzoenen. ‘Zie,’ fluisterde de firma hem in de ooren, ‘zie, hoe dat alles samenhangt met geldverdienen, hoe onafscheidelijk deze armzaligheden zijn van de grootheid en majesteit, die den naam van uw oom Melder omstralen, de sierlijkheid en de weelde van zijn huis op de Keizersgracht. Is 't niet eene heerlijke gedachte dat de groote man, die daar ginds afdaalt van de hooge stoep, zich hier buigen moet voor de lage zoldering en zich wringen in deze beperkte ruimte? Is 't niet eene heerlijke gedachte, dat de correspondenten uit Oost en West, de handelsvrienden van Noord en Zuid, die zich den patroon van zoo'n beroemd huis voorstellen als een pacha, omringd van al de weelde van rijkdom en roem, hunne oogen niet zouden gelooven, als zij hem hier zagen zitten, even nederig als zijn nederige boekhouder, en even regelmatig en stipt als de oude gangklok, wier bovenstuk alleen een plaats kon vinden in het benauwde portaal? Ik, de firma, ben trotsch op de armoedigheid van deze plek, en begeer geen lucht en licht te ruilen voor dit halfduister of deze vunzige atmosfeer. Mijne ellende is mijn roem, en degene die mij wil dienen moet zich niet willen tooien in den opschik van 'tgeen men tegenwoordig noodig en aangenaam noemt voor het leven. Wilt gij rijk worden als Melder, en geacht als hij om uwen rijkdom, leer dan hier u te krommen en te buigen. De firma moet u alles worden en gij zult groot wezen alleen door haar.’
Tot eer van Antoine zij gezegd, dat hij maar met een half oor naar dezen sirenenzang der firma luisterde. Hij hield al zijne andere liefhebberijen ook aan, en verzuimde

{==81==} {>>pagina-aanduiding<<}

geen enkele gelegenheid om zich daarbuiten schadeloos te stellen, maar hij zette nooit weer een scheef gezicht, als het lage kantoordeurtje zich voor hem opende, en gewende zich aan den morgengroet, die hem elken dagtegen tien uur, in den vorm van bekrompenheid en eentoonigheid, tegemoetkwam. Zelfs lachte hij niet meer, als de automaten schuchter binnenslopen en elk hunner zich op zijn kruk neerzette, alsof hij aan eene pijniging moest onderworpen worden. Als hij hen bespotte en afsnauwde, was het met de hooghartigheid van een meerdere, als iemand die zich vast oefende tegen den tijd, waarop hijzelf den scepter zwaaien zou, het leven dezer rampzaligen zou afhangen van zijn gril of luim. Overigens deed hij zijn werk met veel ijver en met veel nauwgezetheid. ‘Ik moet mij geheel en al er inwerken’, dacht hij, en hij wist steeds belangrijker zaken onder de oogen te krijgen; hij deed al zijn best om zich onmisbaar te maken, zonder daarvoor meer te werken of langer te blijven dan noodig was. Hij kende bovendien nog een korteren weg en sloeg dien in.
‘Ik zou gaarne meer in de onmiddellijke nabijheid van oom wezen’, zei hij op zekeren morgen met bescheidenheid tot zijne tante. ‘Ik verbeeld mij dat ik oom meer bewijzen van mijn ijver en belangstelling zou kunnen geven, als ik naast hem of vlak achter hem een plaatsje kon vinden, al was 't ook nog zoo nauw en bekrompen. Ik zou dan ook nog meer onder de onmiddellijke orders van meneer Jansen staan.’
Tante was dit met hem eens, maar de wijze om dien wensch aan oom smakelijk te maken, kostte haar nog heel wat hoofdbrekens. Evenwel zij slaagde ook daarin en bereikte haar doel. ‘Antoine is onze neef,’ zei ze op zekeren morgen tot Melder, ‘en ofschoon hij geen recht heeft op eenige onderscheiding boven de anderen, zult gij toch moeten erkennen, dat de dagelijksche omgang met menschen, die zoo ver beneden hem staan als uwe klerken,

{==82==} {>>pagina-aanduiding<<}

voor hem niet voordeelig kan zijn. Mij dunkt 't zou beter en voor u tzelfde wezen, als hij bij u op het kantoor een plaatsje kon vinden. 't Kan u toch niet aangenaam zijn, dat ze hem over familiezaken uithooren, zooak hij mij gezegd heeft, dat nu en dan gebeurt. Men moet menschen van dien stand daarvoor niet eens de gelegenheid geven.’
Melder schrikte toen hij op deze wijze op de mogelijkheid eener te vrije en familiaire beoordeeling zijner familieaangelegenheden door zijne onderhoorigen gewezen werd. Hij bedacht niet dat de eerbied voor de firma onze drie automaten wel in toom zou houden. Na eenige dagen van overleg besloot hij aan den wensch van zijne vrouw te gemoet te komen en kreeg Antoine achter zijn oom en Jansen een bekrompen hoekje, waarin hij wegschool en zich nog smaller en onbeduidender maakte dan hij reeds scheen. Bij 't verlaten van het achterkantoortje had hij meer dan genoegzame voldoening gesmaakt in de verbijsterde blikken der drie automaten.
‘Dat is 't begin van het lied,’ prevelde de oudste, toen Antoine weg was. ‘Toch is 't eene verluchtiging.....’ ‘Hij zal er zich nu wel verder inwerken’, bromde de andere. ‘Toch zullen wij nu ten minste rust hebben totdat hij de baas is. Dan worden wij alle drie weggejaagd,’... en ae derde automaat voegde er bij, dat dit tijdstip niet ver meer kon zijn. Hij voor zich zou ten mite maar vast eens uitzien, opdat 't hem niet overviel. Toen zuchtten de beide anderen. Zij waren te oud om nog naar iets anders uittezien. 't Beste was dat ze maar dood gingen voordat die ontzettende dingen gebeurden.
Onze vriend Jansen wist niet hoe hij 't had. Die verplaatsing van Antoine was hem een doorn in het oog ofschoon hij met kon zeggen waarom, en geen enkel argument wist te vinden 'twelk hem recht of aanleiding gaf om 't zijn patroon afteraden.
Antoine was tegenover Jansen meer dan ooit welwillend en zelfs onderworpen. Hij naderde den boekhouder

{==83==} {>>pagina-aanduiding<<}

nooit zonder die kruipende beleefdheid, welke alle vijandelijkheden onmogelijk maakt, hoewel ze meer dan iets den lust opwekt om naar de wapenen te grijpen, en de patroon wees met zekere zelfvoldoening en hoogmoed telkens op de vlijt, de stiptheid en de bescheidenheid van den jongen man. Nu vlijt, stiptheid en bescheidenheid waren deugden die Jansen wist op prijs te stellen en van welke hij in geen geval kwaad kon zeggen. Zij boezemden hem eerbied in, zelfs als hij ze wantrouwde. Ook moet ik eerlijk bekennen, dat Jansen na zijne reis naar Eerloo, ten opzichte van zijn beschermeling, van de zijde van meneer Melder eene welwillendheid en voorkomendheid ondervond, die hem ontwapende en den moed benam om over Frans te spreken op een toon van verwijt. Meneer Melder had een vol halfuur besteed aan navragen over de bevindingen van zijn boekhouder en was werkelijk verrukt. (in zoover als een deftig koopman verrukt mag wezen) van al wat hij hoorde. De fatsoenlijkheids-theorie van meneer en mevrouw Beels was geheel naar zijn smaak. Er was wezenlijk eenige warmte in zijne verzekering, dat hij blij was Frans aan die leiding te hebben toevertrouwd en hij had er bijgevoegd, dat hij nu omtrent den knaap even gerust was als omtrent Marietje. ‘Ik verheug mij’, zeide hij, ‘dat we zoo goed geslaagd zijn. Ik geloof niet, mijn waarde Jansen! dat we ons iets te verwijten hebben. Bij die andere menschen waren de kinderen misplaatst. We kunnen nu rustig afwachten wat er van komen zal, en zullen tegen dien tijd verder zien wat wij voor de kinderen kunnen doen.’ Dat ‘mijn waarde Jansen’ en dat herhaalde ‘wij’ waar 't eene zaak betrof, die hem, Melder, alleen aanging, waren voor het arme hart van Jansen te veel. Hoe kon hij na die verklaring zeggen, wat hij zoo graag zichzelven ontveinzen wou, dat 't zeer quaestieus was of Frans wel goed geplaatst mocht heeten. ‘Wij willen het beste hopen,’ antwoordde hij en zocht en vond in die verwijzing naar de toekomst de geruststelling, die hij noodig had.

{==84==} {>>pagina-aanduiding<<}

Bij al deze omstandigheden ten gunste van Antoine voegde zich nog eene andere, die de Tekels, met den tact, welke hun eigen was, wisten aantewenden en in rekening te brengen voor zijn belang. 't Bleek namelijk dat meneer Melder ijdel was, dat de groote koopman naar nog hooger, of ten minste naar nog andere eer streefde dan die van een der rijkste en gewichtigste handelaren van Amsterdam te zijn. De gelegenheid kwam om den grooten man ook op dat andere terrein van dienst te wezen.
Daarenboven werkte mevrouw Melder, getrouw aan hare roeping als eene geboren Tekel, meer dan iemand mee om haren echtgenoot van het kantoor aftetrekken en met andere zaken bezigtehouden. Zij kreeg een onverzadelijke neiging voor het buitenleven. Haar verlangen om den naam van een of ander landgoed of kasteelachtige bezitting achter haren naam te mogen zetten, werd met den dag sterker. Zij sprak gedurig over dat onderwerp met haar man; ze was meer dan ooit lieftallig en zachtaardig. Haar wensen zooeven vermeld, kreeg gaandeweg den vorm van huwelijkstrouw en teederheid. Zij beklaagde zich in 't openbaar en in private gesprekken, dat zij niets aan mijnheer had, dat hij geheel werd ingenomen door den ijver voor zijn kantoor, dat hij 't leven leidde van een slaaf en zijzelve meer van eene kluizenaresse dan van de vrouw van een rijk en aanzienlijk man had. Zij sprak 't onverholen uit, dat het tijd werd om deze orde van dingen te veranderen, dat Melder zich toch niet eeuwig behoefde aftebeulen en, terwijl zij geene kinderen hadden, alles opofferen aan de toekomst, de firma en het handelshuis, dat nu toch wel als gevestigd kon beschouwd worden. Zij vroeg aan iedereen die in zulke zaken was ingewijd, of zij geen gelijk had in 'tgeen zij beweerde, en voegde er bescheiden bij, dat, nu hun neef op 't kantoor was, en meer en meer in de zaken was in gewijd en meer dan iemand vertrouwd mocht worden - of 't nu niet tijd werd voor meneer Melder, om

{==85==} {>>pagina-aanduiding<<}

wat rust te nemen en zichzelven gaandeweg wat levensgenot te bezorgen?
De ijdelheid der menschen is groot en die van meneer Melder was grooter dan die van honderd anderen. Hij spartelde tegen. Hij beweerde dat hij onmisbaar was. Hij hield in de meest wellevende termen staande, dat zijne vrouw van die soort van zaken geen verstand had. Hij haalde tien voorbeelden voor een aan, om te bewijzen dat eene zaak hoe gevestigd en soliede ook, geen patroon, geen chef kan missen; dat de afwezigheid van dezen genoeg is om de beste handelshuizen te doen kwijnen en achteruitgaan. Hij prees zijn boekhouder, maar bewees zonneklaar dat een boekhouder altijd maar een boekhouder is. Hij prees zijn neef, maar hield stijf en strak staande, dat zijn neef nog veel te jong was om op hem te durven rekenen, en tartte iedereen om hem te bewijzen dat hij daarin ongelijk had - maar hij eindigde toch met minder op 't kantoor te komen of liever nu en dan weg te blijven, en zich te laten overhalen om een buiten in Driebergen te koopen, en daar van Zaterdag tot Maandag doortebrengen, en hij liet zich door een paar van de handigste Tekels verleiden, om nu en dan zelfs Vrijdagavonds naar buiten te gaan en de uren, die hij anders aan den lessenaar doorbracht, rondteslenteren door de dennenbosschen of zich te verlustigen in den wasdom zijner perziken en meloenen. Zelfs kreeg hij weldra plezier in dat slenteren en kwam een voorspoedige meloen hem als iets zeer gewichtigs voor.
't Is waar, als hij zieh Maandagmiddags door het lage deurtje van zijn kantoor heenwerkte, rees voor hem de firma met dreigenden vinger op, en schaamde hij zich over zijne zwakheid, maar hij bracht zijns koopmansgeweten tot zwijgen, zoodra hij zich overtuigd had dat alles in orde was, dat zijne afwezigheid aan den gang der zaken niet de minste schade gedaan had. Jansen zorgde wel dat er niets te berispen viel, en Antoine zat zonder fout op zijn plaats, soms met een gloeiend gezicht, met een ondragelijk

{==86==} {>>pagina-aanduiding<<}

gevoel van zeeziekte misschien, maar hij zat er en groette zijn oom bescheiden en vriendelijk. De drie automaten in het achterkantoortje waren ook op hun post. Meneer Melder voelde zich dus dadelijk verlicht en ging Vrijdagavonds of Zaterdagmorgens weer naar buiten, nieuwsgierig hoe zijn pruimen gegroeid waren en wat de tuinman zou terecht gebracht hebben van den voorgeschreven nieuwen aanleg.
De lezer ziet dus dat Antoine werkelijk een goudmijn ontdekt had, en dat er bij volharding en beleid, nog veel edel of liever voordeelig metaal uit die mijn was optedelven.



{==87==} {>>pagina-aanduiding<<}

Acht-en-twintigste hoofdstuk.

Grootvader Eggink krijgt nog meer last van Frits.

't Mocht Eggink niet veel baten, dat hij Frits had tevreden gesteld met de belofte van een onderzoek naar het lot van diens vader. Wel was Jansen terstond bereid om de noodige informatiën te nemen, en ging er werkelijk met een paar orders voor katoen een verzoek naar een van de voornaamste handelsvrienden van de firma Melder te New-York, om eens rondtekijken naar zekeren persoon, die antwoordde op den naam van Eggink, indertijd met dat en dat schip naar Amerika gegaan was en voor een maand of zes in een van de hospitalen gelegen had, maar hoe nauwkeurig de aanwijzing ook was, 't ging niet zoo gemakkelijk als tante Gonne en op haar gezag vader Eggink zich wel hadden verbeeld. ‘Een firma van dien omvang heeft zooveel om handen, dat zij niet van den morgen tot den avond aan 't zoeken kan gaan,’ zei Jansen, toen Gonne teekenen van ongeduld begon te geven. ‘Denk eens aan, hoeveel van die soort van informatiën er misschien dagelijks gevraagd worden.’... ‘Wij moeten geduld hebben,’ antwoordde hij een week of wat later, toen er nog al geen bericht kwam. ‘'t Antwoord is waarschijnlijk onderweg. Wij wachten eerstdaags eenige orders. 't Zal daar wel bij wezen;’ maar toen de orders, kwamen zonder dat er zelfs een woord van den man in quaestie gerept werd, was 't: ‘ze hebben de zaak waar-
{==88==} {>>pagina-aanduiding<<}
schijnlijk in handen van den een of anderen inspecteur van politie gegeven of een advocaat er mee belast. Ik meen wel eens gehoord te hebben, dat die zich in Amerika met zulk soort van zaken bemoeien.’
Gonne liet zich door die uitvluchten en ontwijkende antwoorden wel niet bevredigen, maar zij gebruikte ze toch ook op haar beurt bij Eggink, en Eggink, die nu en dan zijn geloof in het onfeilbare middel van Gonne voelde wankelen, maar niet twijfelen wilde en niet twijfelen kon, zoodra hij haar zachte en vriendelijke stem hoorde, gebruikte al die middeltjes tegen angst en vertwijfeling op zijne beurt bij Frits. Hier evenwel stuitte de werking! De jongen werd zelfs boos en wrevelig, toen zijn grootvader hem dwingen wilde te veel tegelijk en te veel achter elkaar te slikken. ‘Ik weet heel goed dat Amerika hier een week of drie reizens vandaan is en dat Nieuw-York een groote stad is, maar ik weet ook dat alles daar zoo eenvoudig is ingericht, dat men er veel gauwer en veel beter alles en allerlei afdoet dan hier. Als die vrienden van meneer Jansen werk wilden maken van de zaak, zouden ze al weten wat ze weten moeten. Ik geloof dat we ons laten foppen, en dat die groote lui niet hard naar mijn armen vader omkijken.’ - - - Hoe wist die knaap al deze bijzonderheden en wie blies hem dien argwaan in 't oor? Was 't niet duidelijk dat hij nog altijd gemeenschap hield met dien vreemden snoeshaan en zich door dezen liet opstoken? Eggink gevoelde veel lust om den kerel op te wachten, en eens geducht onderhanden te nemen, maar hij wilde Frits niet laten merken, dat hij hem begreep, en Frits van zijn kant was slim genoeg om geen woord van den man in quaestie te reppen. ‘Ondertusschen lijdt mijn arme vader gebrek,’ voegde de jongen er, op een toon van verwijt, bij, ‘en dat, terwijl hij met een paar honderd gulden gered was en naar ons toe kon komen.’
‘Je weet wel dat ik die dadelijk zal sturen, als ik maar weet waar hij is,’ antwoordde de grootvader wrevelig.

{==89==} {>>pagina-aanduiding<<}

‘Als 't dan maar niet te laat is,’ meende de jongen; en met de wreedheid die zijn leeftijd veelal eigen is, voegde hij er bij: ‘dan zal jufvrouw Gonne of meneer Jansen zeker ook wel raad weten.....’
‘Zwijg jongen,’ zei Eggink, ‘praat over dingen daar je verstand van hebt en maak 't mij niet nog bitterder, dan 't al is, door onverdiende verwijten. Meneer Jansen en jufvrouw Gonne hebben mij den eenigen weg gewezen, dien we konden inslaan om je vader te helpen, zonder gevaar dat we opgelicht werden door een bedrieger, door een schobbejak van een kerel misschien, die ons nog op den koop toe zou uitlachen.... Zeg niets van jufvrouw Gonne. Als ik haar hoor spreken, dan denk ik altijd aan jou moeder, jongen! en dat moet jou den mond stoppen, want jou moeder was een engel.’
‘Dat weet ik wel,’ antwoordde Frits beschaamd en verdrietig,’ maar ik ben toch bang dat we bij slot van rekening niets zullen vorderen. Had meneer Jansen dan ten minste nog maar eens naar Amerika geschreven. 't Is nu al meer dan acht maanden!’
‘Dat heb ik hem gevraagd, maar hij zei dat hij dit vooreerst nog niet doen kon, want dat men zulke voorname lui als die handelsvrienden van meneer Melder niet kommandeeren kan, hoe men 't hebben wil. Ze hadden nog nooit een order vergeten, maar altijd alles stipt uitgevoerd, en hij durfde wel te verzekeren, dat deze ook behoorlijk in orde zou komen. We moeten dus geduld hebben.’
Frits zei niets. Hij keek mistroostig voor zich. 't Was duidelijk dat de grootheid en stiptheid van een groot en stipt handelshuis hem wel een beetje imponeerde, maar dat hij toch geen vrede had met dit geduldig afwachten, dat zoo geheel tegen zijne natuur was.... ‘Grootvader?’ vroeg hij, en in die vraag kwam zoowel zijn kinderlijke angst als zijn ongeloof aan den dag, ‘is 't waar dat zulke rijke kooplui, die zulke groote zaken doen in Oost en

{==90==} {>>pagina-aanduiding<<}

West, dikwijls minder om een menschenleven dan om een baal katoen geven?’
Eggink schrikte op deze vraag. Dat was geen vraag voor een jongen van dien leeftijd, zelfs al was deze, zooals Frits, zijne jaren aanmerkelijk vooruit, maar toch sprak er een wanhopige twijfel uit, die was ingegeven door het hart van een kind, dat nog elken morgen en avond den naam van zijn vader noemde, als hij bij grootvaders bedstee neerknielde om zijn gebed te doen. ‘Je moet zulke dingen niet vragen,’ antwoordde Eggink, ‘die vragen zijn goddeloos. Ze doen mij zeer, jongen! Ze zouden 't hart van je moeder gebroken hebben.’
Frits keek zijn grootvader verbaasd en verbijsterd aan. De jongen schaamde zich dat hij die vraag gedaan had.
Op aandrang van Frits die, voelende dat hij zijn grootvader pijnlijk getroffen had, zich gehaast had hem om den hals te vallen, beloofde Eggink den volgenden morgen met hem naar tante Gonne te gaan. Ze zouden daar samen informeeren, of er nog geen bericht gekomen was, en indien dit niet 't geval was, haar voorspraak bij haren broeder te verzoeken, opdat er eens weer naar New-York mocht geschreven worden. ‘Om je de waarheid te zeggen, jongen!’ zei Eggink, ‘ben ik net zoo ongerust als jij,’ en hij verloor daardoor weer al 't terrein dat hij gewonnen had. ‘Ik kan mij ook dat treuzelen, als je een commissie van een goed thuis krijgt, niet begrijpen. 't Zouden daar in Nieuw-York mijn menschen niet zijn, al geven ze dan ook nog zoo hoog op van de haast, die ze altijd maken. In mijn tijd had ik 't niet moeten probeeren, om een boodschap van een patroon niet uittevoeren of een half uur later te bezorgen dan noodig was. Ze hadden me gauw den bons gegeven, dat verzeker ik je.’
‘Als ik maar een paar jaar ouder was,’ herhaalde Frits, ‘dan zouden we die treuzelaars daar ginder wel kunnen missen....’
‘Och, jongen, zeg dat toch niet,’ viel zijn grootvader

{==91==} {>>pagina-aanduiding<<}

hem in de rede. ‘Je weet wel, al ben je een brutale vlegel van een jongen, kan de oude man toch niet best buiten je. Wacht dan ten minste tot ik dood ben. Grootvader zal 't toch zóó lang niet meer maken, of je zult altijd nog wel tijd hebben om je daar ginds door de wilden te laten opeten, als je dat volstrekt doen wilt.’
‘Kom, kom,’ antwoordde Frits, ‘ze vertellen van daar ginds ook al allerlei leugens. Meester Havelhorst zegt, dat die wilden al lang heel naar 't Westen verdrongen zijn en hoe langer hoe meer uitsterven’.
‘Ik weet daar niks van. Dat zijn misschien van die nieuwigheden, die de schoolmeesters uit de boeken halen. Ik houd me maar aan wat ikzelf van dien.... vrind van je vader gehoord heb, die er zelf geweest is, en die vertelde dat ze samen een heelen tijd bij de wilden gewoond hebben’.
‘Nou ja’, antwoordde Frits met een blos, want hij wou zich niet laten vangen, ofschoon dit niet in de bedoeling van zijn grootvaders opmerking lag, ‘nou ja, dat kan wel wezen, maar wild en wild is twee. Ook zouden we Mozes meenemen niet, waar? die zou den baas wel beschermen, en binnen een maand waren we weer bij de grootpapa terug; is 't niet zoo, mijn ventje?’
De hond, die aldus met den naam van Mozes bestempeld en onderwijl hartelijk gestreeld werd, sprong tegen zijn jeugdigen baas op en scheen hem te willen verzekeren, dat niets hen ooit scheiden zou.
‘Je mocht, als je gaat, dan toch in allen geval Mozes wel bij mij laten, om op den ouden man te passen, en met hem over zijn jongen baas te praten,’ viel Eggink in met een lachje, 'twelk toonde dat hij de scéne van zooeven weer geheel uit zijn hoofd had gezet. ‘ Ik geloof dat Mozes erg verlegen met 't geval zou wezen, als hij kiezen moest, of hij met jou zou meegaan of bij mij blijven.’
Mozes, die, nadat wij hem uit het water getogen en door Frits van de mishandeling door een wreedaardigen

{==92==} {>>pagina-aanduiding<<}

jongen gered zagen, een aardige levenslustige fik aeworden was met een wipneus en een komiek kort staartje, scheen deze meenmg te beamen, want hij sprang nu naar den een dan naar den anderen zijner beide beschermers, en was blijkbaar evengoed te huis op den schoot van Frits als in het hoekje van grootvaders leuningstoe ‘Mozes moet in alle geval bij mij blijven, als de oude baas voor dien tijd niet dood is, en dat zal hopen we wel 't geval wezen..... Ondertusschen, Frits! zullen we eerst eens kijken bij jufvrouw Gonne. 't Zou mij niet verwonderen, als die er wel wat anders op wist..... 't Is een wonder knap menschje, Frits! dat verzeker ik je; na je moeder heb ik nog geen tweede zoo bijgewoond.’
Frits beaamde dit gaarne. Ook hij had eerbied voor jufvrouw Gonne, al kwam hij, nu Frans weg was niet zoo dikwijls meer bij Jansen. ‘Verleden week, toen ik er een boodschap voor u moest doen, om te vragen of ze nog niks gehoord hadden,’ zei hij, ‘heeft ze nog heel vriendelijk tegen mij gesproken, wel een halfuur lang.... Maar praatjes vullen geen gaatjes,’ voegde hij er met een opwelling van de pas overwonnen stemming bij.
‘'t Is een knappe dame,’ vulde Eggink zijne lofrede van zooeven aan. ‘Je zoudt 't niet zeggen als je haar zoo ziet, maar ik heb al eens meer opgemerkt, dat die menschjes, die.... weet je? zoo wat krom en gebrekkig zijn, gewoonlijk wat meer hersens hebben gekregen dan andere. Jongens er is zoo'n mooie regelmaat in de schepping an God. Als je aan den eenen kant soms eens wat tekort komt, dan krijg Je dat aan den anderen weer terug. 't Heugt me nog best dat mijn vader me daarop wees en dan zei: de goede God doet, weetje, zoo niks ten halve zooals wij, en daarom krijgen de menschen die 't hier zoo slecht gehad hebben, 't daarboven ook zooveel te beter en te royaler. De Heere Jezus zei daarom ook: zalig zijn de armen.’
Als grootvader met den bijbel of ernstige dingen begon,

{==93==} {>>pagina-aanduiding<<}

zweeg Frits gewoonlijk. Hij was op dat terrein niet recht thuis en niet op zijn gemak. Hij streelde Mozes en zei: ‘Als grootvader nu eens aan jufvrouw Gonne een tijd stelde, ik zal zeggen nog veertien dagen, en als die om waren en we hoorden nog niks, als grootvader dan eens stellig beloofde, om op een andere manier te gaan zoeken?’
Eggink keek zijn kleinzoon eenigszins verbaasd en verschrikt aan. Hij begreep wel waar dat heen moest, maar wou den schijn niet hebben, alsof hij merkte waarop Frits zinspeelde. ‘Ik zou niet weten wat we doen zullen als meneer Melder of liever meneer Jansen ons niet op den weg kunnen helpen. Mij dunkt ons blijft niet veel anders over dan geduldig te wachten...’
‘Misschien!’ antwoordde Frits, en ook hij zorgde zijne kaarten gesloten te houden - ‘maar zooals u zegt, we kunnen eerst nog eens informeeren. Ik kan toch nog niet gaan, voordat we een paar jaar verder zijn’.... en hij zei 't op een toon die genoegzaam verraadde, hoe pijnlijk 't voor den knaap was zich nog niet zelf op reis te kunnen begeven. ‘Kom, Mozes!’ zei hij, ‘we gaan er samen maar eens op uit’, en terwijl de hond vroolijk vooruitsprong, draafde hij den gang door en de stoep af, alsof er niets in de wereld was wat hem hinderde of kwelde.
Juist die schijnbare vroolijkheid en zorgeloosheid bekommerden onzen ouden vrind meer dan iets anders. De ruwe manier waarop de jongen nu en dan tegen hem opstoof, als hij meende voor zijn vader in de bres te moeten springen, was, ofschoon op zichzelf ook menigmaal een bron van verdriet voor den eerzamen man, niet zoo erg te verduren als de schijnbare berusting, waarmee de knaap zich in het onvermijdelijke scheen te schikken. ‘Je zult den ouden grootvader niet bedriegen, jongentje!’ prevelde hij, terwijl hij hem hoofdschuddend nakeek; ‘'t Is niet zooals 't wezen moet, en je hebt er meer onder te lijden dan mij lief is, want je voelt wel dat ik gelijk heb en dat jij je met dien schavuit van een kerel niet moest inlaten, maar 't geldt

{==94==} {>>pagina-aanduiding<<}

je vader.... ik begrijp dat heel goed en je zit tusschen twee vuren. Lieve God! als jou moeder nog maar in leven was, was 't niemendal, die zou mij wel raad geven en precies zeggen hoe 't nou eigenlijk wezen moet, en ik geloof als die zei, dat ik dien kerel een paar honderd gulden geven moest, dan geloof ik, dat ik 't deê ook, maar ik kan maar niet denken, dat ze dat zeggen zou. Ze was zoo helder en zoo eerlijk van hart, dat ze een schobbejak op den eersten blik van een braaf man kon onderscheiden, en als ik, met mijn domme verstand dus nou al zie dat 't niet pluis is, dan geloof ik, dat zij ook zou gezegd hebben: doe 't niet. 't Is niet om 't geld, de goede God weet dat ik daar wel overheen zou komen, maar omdat ik niet bestolen wil worden en dien armen jongen zijn vader er toch nooit een halve cent van zien zou..... En misschien,’ vervolgde hij bij zichzelven, en 't was alsof hij beschaamd was die gedachte te koesteren, - ‘misschien zou 't geld toch in 't water gegooid wezen, al kreeg hij 't in handen. Hij schijnt daar ginder ook al weer met verkeerde lui te hebben omgegaan en is mogelijk daar ook al op weg om den boel in de war te gooien. Wat deed hij maanden lang met zoo'n kameraad rondteslenteren en samen handel te drijven. Dat is niet in den haak’..... De oude man schudde bij deze woorden weer 't hoofd. 't Was duidelijk dat het hem moeite kostte, om die gedachte voedsel te geven, en dat, 't hem toch ook onmogelijk was haar te verwijderen. Sinds hij eenen diepen indruk gekregen had dat de vertrouweling van zijn zoon een schobbejak was, kon zijn gezond, nuchter verstand niet weigeren de gevolgtrekkingen te maken, die voor de hand lagen. ‘Wie met pek blijft omgaan, blijft vuile handen houden,’ prevelde hij nu en dan. ‘Als hij gedaan had wat hij bij zijn heengaan aàn zijn engel van een vrouw beloofd heeft, dan zou hij nooit met zoo'n smeerlap hebben aangelegd en nog minder 't zoo lang met hem hebben volgehouden.’
En toch! dan dacht onze brave Hollander ook weer aan

{==95==} {>>pagina-aanduiding<<}

de dagen, toen hij met dienzelfden zoon op zijn knie gezeten had, en hoe hij hem op zijn eenvoudige manier de waarheden van den bijbel of den catechismus, (wat voor hem 'tzelfde was) had trachten inteprenten en welk een onbegrensd vertrouwen hij in 't resultaat daarvan gehad had; dan kwam 't hem weer voor den geest, hoe zoete vertroosting 't nog voor weinige weken voor hem geweest was te denken, dat zijn zoon in de nieuwe wereld een geheel nieuw leven zou kunnen beginnen en hoe hij de heimelijke hoop had gekoesterd, nog eenmaal den verlorene te zullen zien terugkeeren, en 't gemeste kalf voor hem te slachten; hoe er dan blijdschap zou zijn in zijne ziel meer dan wanneer zijn zoon niet afgedwaald ware geweest; ‘ja, ja, die gelijkenis van den verloren zoon versta ik wel. Ik geloof in alle nederigheid dat ik daar een dieper kijk op heb dan menige dominé,’ had hij nu en dan in een zeer zeer vertrouwelijk oogenblik tegen West gezegd, zonder dat deze behoefde te vragen, waar die pedanterie op berustte. Ook stond 't hem zoo klaar voor, alsof 't gisteren gebeurd was (en we weten dat dit al zijne beschouwingen van het gebeurde beheerschte) hoe zijne schoondochter met die eigenaardige kracht en volharding der liefde welke de bergen, die ze niet verzetten kan, kortweg negeert, zich tot haar laatsten ademtocht had vastgehouden aan het geloof, dat haar man zou terugkeeren en wèl met opgericht hoofd, hersteld in eer en eigenwaarde: zijns ondanks had hij aan de bekoring dier voorstelling, in verband met den lieven mond die ze uitsprak, nooit weerstand kunnen bieden. Er was dus meer dan genoeg om Eggink ontevreden en onrustig te maken. ‘Arme jongen!’ dacht hij, terwijl hij Frits met medelijden nakeek, ‘als ik naga hoe leelijk die heele historie mij in de maag zit, en dat ik daarbij mijne ondervinding heb en mijn Catechismus met Gods hulp van buiten ken... dan moet jij 't dikwijls al heel spaansch hebben. En toch moet grootvader zich kras houden en zorgen dat jij geen malligheden

{==96==} {>>pagina-aanduiding<<}

doet, want hij is jou vader en moeder tegelijk en jou moeder heeft je aan mij opgedragen, toen ze mijn beide handen vasthield. Dat vergeet een menschen zijn geheele oude leven niet meer.’
Den volgenden dag ging Eggink, volgens belofte, met Frits naar jufvrouw Gonne. Mozes mocht mee, al zou hij, zooals Frits zei, op de stoep moeten blijven, wat Mozes beloofde door op zijn buik op den grond te gaan liggen en zijn korte staart doodstil te houden, als wou hij zich vast oefenen in gehoorzaamheid. Daarop vloog hij vooruit, spoedig door grootvader en kleinzoon gevolgd.
Ze vonden tante Gonne alleen thuis, wat, naar zij zei, niet dikwijls gebeurde, en druk bezig met allerlei huishoudelijke zaken. Op de mededeeling van Eggink, dat ze nog eens kwamen vragen of er geen nader bericht gekomen was, zette zij zich evenwel een oogenblik bij hen neer, en verklaarde, dat ze hun tot haar leedwezen geen anderen troost kon geven, dan dat ze nog geen kwaad had gehoord. 't Was, meende zij, in elk geval een goed teeken dat de handelsvrienden van meneer Melder niets kwaads gemeld hadden, want ze zouden toch zeker reeds informatiën genomen hebben in het opgegeven gasthuis en 't was duidelijk dat de vader van Frits daar niet teruggekeerd was. Hij moest zeker al lang weer gezond en files zijn, want anders zou hij wel zijn toevlucht in dat gesticht genomen hebben, en 't was dus, meende zij, waarschijnlijk dat de man Nieuw-York verlaten had, misschien wel was gegaan naar plaatsen waar hij vroeger gewerkt had, en dat hij daar weer op de oude manier aan den gang trachtte te komen. ‘Ik verbeeld mij’, zei ze met al de goedhartigheid waarover zij beschikken kon, ‘dat die correspondent van meneer Melder niet eerder over de zaak wil schrijven, voordat hij iets weet of met zekerheid op 't spoor is. Mij dunkt dat is natuurlijk en zelfs heel verstandig.... Die heeren kunnen niet weten, dat de informatiën eigenlijk uitgaan van u, die er zoo nauw bij be-
{==97==} {>>pagina-aanduiding<<}
trokken zijt. Ze denken waarschijnlijk dat 't eene informatie is in verband met een handelszaak’, voegde zij er bij.
‘Maar had men hun dat dan niet kunnen schrijven?’ viel Frits hier tusschenin.’ Die meneer Melder of meneer Jansen hadden dat er dan maar bij moeten zeggen.’
‘Mallepraat!’ antwoordde Eggink, ‘als ze dat er bij geschreven hadden, zouden die kooplui in Nieuw-York er in 't geheel niets aan gedaan hebben, vrindje! Ze moeten denken dat 't zoo iets is, waar 't kantoor belang bij heeft, anders geeft 't niks, dat weet ik nog wel van vroeger.’
‘'t Is hun ook niet kwalijk te nemen’, meende Gonne, ‘al zouden wij voor ons 't wel anders willen zien, maar je moet niet vergeten dat die heeren daarginder heel veel te doen hebben, en ofschoon de Amerikanen zeer menschlievend zijn en veel voor allerlei godsdienstige dingen over hebben, zijn ze toch, als ze op hun kantoor zitten, heelemaal koopman. Dat heb ik meneer West dikwijls hooren zeggen, en dien zult gij toch wel willen gelooven.’
‘Ja, ja, die weet 't wel’, zei Eggink, die zoolang Gonne sprak toch reeds al zijne kleine bedenkingen voelde wegvallen. ‘Meneer West kent dat land en die menschen alsof hij er zijn heele leven geweest was, dat heb ik wel gemerkt’... Maar Frits zei, dat hij voor zich met zulke menschen, die altijd in de kantoorboeken zaten, niet zou willen te maken hebben.’ ‘Als ik maar ouder was, dan zou ik 't wel weten’, zei hij, en de knaap ontlastte in deze phrase zijn gemoed, gelijk hij al zoo dikwijls gedaan had.
Gonne had den moed niet deze eerlijke openbaring van een even eerlijk verlangen te beantwoorden met de een of andere opmerking, die Frits het onvoldoende ook van dat middel aan het verstand had moeten brengen. Integendeel. ‘Ik geloof dat je gelijk hebt, mijn jongen!’ zei ze. ‘Als een zoon zijn vader gaat zoeken, dan vindt hij hem zeker gauwer dan iemand anders.’

{==98==} {>>pagina-aanduiding<<}

Er lag in deze uitspraak zooveel geloof in de sympathie der liefde, dat Eggink knikte, hoewel 't hem geen pleizier kon doen, dat Frits hierdoor gestijfd werd in zijne meening. Frits zelf putte er alles uit wat hem dienen kon. ‘Je hoort 't, grootva!’ riep hij triumfant, ‘jufvrouw Gonne zegt ook, dat ik gaan moet. Als we maar een paar jaar verder waren!’.....
Op dit oogenblik werd er gebeld en klonk, nadat de voordeur geopend was, een kinderstem door den gang, die naar tante Gonne vroeg. ‘Daar is mijn kleine dochter!’ zei deze vroolijk tot Eggink, terwijl een blos van blijdschap zich over haar geheele gelaat verspreidde, ‘ze komt van een vrouwtje uit de buurt waar ze een uur op den dag breien leert. Ge moet eens zien welke vorderingen ze maakt en hoe fiks ze er uitziet.’
Marietje Holster, die onder deze lofspraak naar binnen gestoven was, had reeds de armpjes om Gonne's hals geslagen en stak nu haar handje naar Eggink uit. Toen ze Frits zag, kon ze een kleinen aanval van schrik niet geheel verbergen, maar op aandrang van Gonne ging ze toch ook naar hem en vroeg of hij met de jongens spelen kwam.
Marietje was gedurende de maanden, die ze nu reeds onder de leiding van Gonne was, veel veranderd. Niet alleen dat zij er gezonder en steviger uitzag, maar er was ook blijkbaar een gunstige verandering begonnen ten opzichte van haar karakter.
‘Meneer West vertelde mij al dat ze zoo'n boel veranderd was,’ zei Eggink tot Gonne, terwijl hij als 't ware een paar opmerkingen die hij bij zichzelven gemaakt had, overluid vervolgde. ‘'t Is ook geen wonder. Zij is in goede handen. Ik geloof dat meneer West er ook zoo over denkt.’
‘Och,’ antwoordde Gonne ‘dat moet gij niet zeggen. 't Kind was zoo kwaad niet. Ze was maar een beetje schuw en is door die vrouw, bij wie de kinderen geweest

{==99==} {>>pagina-aanduiding<<}

zijn, niet zoo behandeld, geloof ik, als ik meen dat... bij een kind van haar karakter noodig is. Die vrouw meende 't misschien goed, maar ze had geen tact om haar te leiden. Toen ze pas bij ons kwam, hielden de andere kinderen niets van haar, maar dat is tegenwoordig omgekeerd als een blad aan den boom.’
Alsof Marietje deze gunstige meening bevestigen en zich waardig maken wilde, had 't kind haar speelgoed voor den dag gehaald en zat zij reeds met Frits vertrouwelijk te spelen. Deze voegde zich met al de onstuimigheid die hem kenmerkte in hare wenschen, en toonde welhaast een aanleg voor meisjesspelen, die Marietje in verrukking bracht. Tante Gonne wees Eggink er op en fluisterde: ‘Hij is zijn heele plan van Amerika al vergeten, geloof ik.’
‘Neen, neen, juffer! dan zou ik hem niet moeten kennen. Hij is zoo koppig als een spijker, dat verzeker ik je en wat hij eenmaal in zijn hoofd heeft, gaat er niet licht weer uit. Dat is 't juist wat mij benauwd en bang maakt. Als we een paar jaar verder zijn, dat laat hij waarachtig zijn ouden grootvader zitten, en toch weet ik dat bij zielsveel van me houdt.’
Gonne kon daar niet veel op zeggen. Zij had, zooals reeds gebleken was, eerbied voor die kinderlijke liefde, die niet bang was voor de groote zee en het vreemde land om zijn vader te gaan zoeken, maar kon zich toch ook best begrijpen, dat de oude man tegen die scheiding als tegen een berg opzag. ‘Ik geloof, Marietje!’ zei ze daarom bij wijze van afleiding, ‘dat jij en Frits nog heele dikke vrinden zult worden.... Vroeger kroop ze altijd weg als Frits kwam...’ vervolgde zij tot Eggink..... ‘Ik weet niet waarom, maar ze was wezenlijk bang voor hem.’
‘'t Was zoo'n erge wilde jongen’, zei 't kind, als een antwoord op deze opmerking, die rechtstreeks tot haar gericht was. ‘Hij plaagde mij altijd, toen Frans er nog bij was.’
Frits lei bij deze aanklacht de pop, die hij juist op het

{==100==} {>>pagina-aanduiding<<}

dak van een keukentje had pogen te zetten, neer en keek zijn kleine speelkameraad lachend aan. ‘Frans was veel wilder dan ik’, zei hij.
‘Pas op, dat je niets van Frans zegt,’ viel nu tante Gonne in.’ We hebben van morgen nog een briefje van hem gehad, niet waar Marietje? en wat een aardig, lief briefje ook. U weet waarschijnlijk wel,’ zei ze tot Eggink gekeerd, ‘dat meneer West trouw met Frans correspondeert. Als Frans schrijft, zit er altijd een klein episteltje voor zijn zusje in. Ik geloof dat meneer West hem dat zoo geleerd heeft. Hij vond dit ten minste, zooals hij onlangs zei, heel goed om de kinderen niet van mekaar te vervreemden. Marietje kan nog wel niet best geschreven schrift lezen, maar we doen dan maar ons best om er samen uit wijs te worden, niet waar, mijn beste?’
Marietje sloeg een paar dankbare oogen op naar hare vriendelijke patrones en kwam een oogenblik later eens even naar haar knie geslopen, ‘om de kleine tante te verrassen, zooals ze zei.’
't Was duidelijk dat tante Gonne dit hart onweerstaanbaar geboeid en getroffen had, dat de liefde ook hier had gewonen triomf op stugheid en eigenzinnigheid behaald had. Toen een halfuur later tante Gonne begreep dat 't tijd was om de kleine wat aan het werk te zetten, werden de poppen geborgen en kwam de halfbegonnen kous voor den dag. Op een stoof aan tante's knie ging de kleine dame druk aan 't breien. ‘We wisselen dat zoo'n beetje af, niet waar, mijn beste?’ zei Gonne. ‘We moeten nu weer een poosje gaan werken, meneer Eggink! al doen we nog niet veel bijzonders, maar dan wennen wij er vast aan.’
Eggink had in deze moederlijke bezigheden van Gonne werkelijk veel schik. 't Was dan ook alleraardigst om het kleine verdraaide figuurtje de rol van moedertje te zien spelen met een natuurlijkheid en rustigheid, alsof zij haar heele leven niets anders gedaan had. ‘Ik moet zeggen dat

{==101==} {>>pagina-aanduiding<<}

't u afgaat, alsof gijzelve kinderen gehad hadt,’ zei hij met zijn eigenaardige openhartigheid.... ‘of alsof u haar indertijd aan 't werk gezien hadt’.... voegde hij er bij. ‘U weet toch wel wie ik bedoel, niet waar?’
Ja, dat wist tante Gonne wel. Ze knikte goedwillig en glimlachte, terwijl ze zei: ‘Ze moet zeker een allerliefste moeder geweest zijn. U kunt er zoo hartelijk over praten, zooals meneer West mij verteld heeft. Zij moet heel lief geweest zijn....’
‘O lieve juffer? Zij was niet alleen heel lief - dat kunt u van een boel andere menschen ook zeggen - maar ze was, toen ik haar vriendelijk gezichtje nog dagelijks zien mocht, al lang wat zij nu in den hemel is. Ze was een Engel van zachtheid en liefde.... Ik zie haar nog zoo zitten, net als u daar zit, toen wij met ons drieën bij mekaar waren, nadat dat andere - u weet wel wat - gebeurd was. 't Was op een Zaterdag en ik was dien middag wat vroeger dan anders thuis gekomen, omdat ik wel raden kon dat zij 't te kwaad zou krijgen als ik er over begon daar ze bij was, wanneer ik haar vóór dien tijd niet gesproken had, en daarom maakte ik dat ik wat vroeger met de boodschappen klaarkwam en zorgde dat Frits bij de hand bleef, want ik wist wat een troost dat voor haar wezen zou, en toen sprak ik eerst met haar alleen en zei haar wat er gebeuren, moest, en dat zij vóór haar dood zoo goed als weduwe zou moeten worden, en dat ik hem straks zou vertellen dat hij weg moest, maar dat ik voor haar en den jongen zorgen zou, en dat 't haar nooit aan iets zou ontbreken en toen gebeurde dan ook net wat ik gedacht had. Toen heb ik gezien wat 't voor een moeder is zoo'n kind bij 'er te hebben als ze 't te kwaad krijgt, en waarom de goede God zooveel liefde in 't hart van een vrouw geleid heeft, want we zouden er zonder Frits toen niet doorheen gekomen zijn, maar zij nam hem in haar armen en lei zijn hoofd op haar borst, en schreide toen haar hart zoo heelemaal uit, totdat ze niet meer kon, en

{==102==} {>>pagina-aanduiding<<}

toen keek ze mij aan met zoo'n paar groote heldere oogen (zoo'n paar mooie oogen heb je nog nooit gezien, jufvrouw Gonne!) en zei toen zoo tegen me, terwijl ze den jongen nog weer in haar beide armen drukte: ‘Vader! ik geloof dat je gelijk hebt en ik weet dat je al wat je nu doen gaat uit liefde doet, en dat het zoo 't beste is, maar doe 't zacht en laat er mij, als je blieft, bij blijven. Hij komt later terug, dat weet ik zeker en dan zullen we allemaal weer gelukkig zijn....’ Ja juffer! zoo zei ze, en toen werd ik zoo week, dat ik me niet meer goed kon houden en blij was, dat hij nog een poosje uitbleef, want ik moest me goedhouden en dat zou ik op dat oogenblik niet gekund hebben.’
't Was duidelijk dat dit den braven man ook nu bij de herinnering nog moeilijk viel, maar hij vermande zich en vervolgde:
‘Ik merkte wel dat, zij bang was, die lieve ziel, dat ik mijn zoon te hard zou vallen en zou haar dus, al had ik dat niet reeds vooraf besloten, toch niet geweigerd hebben, om er bij te blijven, toen ik hem vertelde wat ik goed gevonden en met een paar verstandige vrinden vooraf bepraat had. Hij kon hier niet blijven, maar als hij daar ginder wou oppassen, dan was er nog kans, dat hij eenmaal als een brave kerel terugkwam. Ik zei hem dus dat hij naar een schip moest uitkijken en dat ik hem genoeg zou meegeven, om de reis te maken. Ik zei er nog een en ander bij, zooals ik meen, juffer! dat een vader dat zeggen mag en, als hij een man is die geleerd heeft God voor oogen te houden, zeggen moet, en ik geloof dat ik 't niet te hard gezegd heb, want als ik soms eens een bitter woord in mijn hart voelde opkomen, dan keek zij me zoo smeekend aan, dat ik 't niet over de lippen kon krijgen... maar u weet hoe dat gaat. Er was in den laatsten tijd, toen ik zag dat 't spaak zou loopen en toen hij schande bracht over mijn eerlijken naam, al zooveel tusschen ons gepasseerd, wat tusschen vader en zoon

{==103==} {>>pagina-aanduiding<<}

eigenlijk nooit gezeid moest worden, maar dat gebeurt al eens licht, en ik hoop dat God dat aan ons beiden zal vergeven hebben. Ook nu werd hij een paar maal heel kwaadaardig en wou mij allerlei verwijten doen - maar toen lei zij hem de hand op den mond en keek hem zoo ernstig aan, dat hij zweeg, en toen begon zij ook meetepraten en bracht hem onder 't oog, hoeveel hij aan mij te danken had en wat ik nog voor haar en hun jongen wou doen, en hoe hij hier in Amsterdam nooit anders kon rondloopen dan met een brandmerk op zijn voorhoofd en iedereen naar hem wijzen zou... dat hij zweeg en de oogen neersloeg, en ik geloof wel zijn pink had willen geven om honderd uur weg te wezen... maar toen zij dat zag, toen sloeg ze haar armen om zijn hals en trok hem naar zich toe zooals je met een kind doet, en toen werd hij ook week en schreide en kuste zijn jongen, alsof hij hem om vergiffenis wou vragen en zwoer dat hij als een eerlijke vent zou terugkomen, of daar ginder blijven en ons geen schande aandoen, en toen werden hij en wij allemaal zoo bedroefd en hebben wij in eikaars armen geschreid als kinderen,’ (hier veegde Eggink een paar tranen, die door de herinnering waren opgewekt, uit de oogen) ‘totdat ik er een end maakte en wegliep... Nu, jufvrouw! we zijn door 't toedoen van die engel dan ten minste nog als goede vrienden van mekaar gegaan, en ik zal haar daarover eeuwig zegenen, ofschoon 't den volgenden dag al weer een boel bedaard was, en hij mij nog dikwijls voordat hij op 't schip was, boos gemaakt heeft... maar dat moet nu maar vergeven en vergeten zijn’...
‘Grootva!’ viel Frits hier in, ‘u zei daar, dat vader gezeid heeft, dat hij als een eerlijk man zal terugkomen of daar ginder blijven. Toen moeder op sterven lag, heeft ze me dat wel duizendmaal verteld, net zooals u 't daar zooeven aan de jufvrouw verteld hebt, en dat zal hij doen ook’.....
‘Ja, ja, jongen, dat weet ik wel en ik wil ook maar

{==104==} {>>pagina-aanduiding<<}

aannemen, dat 't wel gebeuren zal,’ antwoordde Eggink, ‘maar je kunt alle dingen niet zeggen zonder spreken’....
De oude man dacht, bij deze laatste woorden aan den twijfel die sinds eenigen tijd in zijn hart opgekomen was, of er wel veel van die voornemens terecht gekomen was, maar hij hield dat binnen. ‘Ik begrijp eigenlijk niet, juffer!’ zei hij, ‘hoe we op al die nare herinneringen gekomen zijn. Ik ben anders' niet gewoon iedereen met mijn verdriet lastig te vallen, maar u doet mij zoo aan haar denken, als u daar zoo zit en zooveel deelneming toont met een andermans leed, dat 't er uit was, voordat ik er aan dacht.’
Gonne gaf hem glimlachend de verzekering, dat zij zeer vereerd was met zijn vertrouwen en al lang een en ander had wenschen te weten van de dingen, daar zij in betrokken geraakt was door die informatie, en zij moedigde Eggink aan, om vooral, als hij iets had dat hem hinderde, maar vrijmoedig met haar te spreken. ‘Men moet van zijn hart geen moordkuil maken en we zijn in de wereld om mekaars lasten te dragen, vrind Eggink!’
't Ergerde Gonne volstrekt niet, dat Eggink alle deze min of meer vertrouwelijke mededeelingen in de tegenwoordigheid van Frits gedaan had. Zij had genoeg onder den kleinen burgerstand verkeerd om te weten, dat dit daar geen zeldzaamheid is, en, ofschoon zij dienaangaande geen theorie had, wist zij toch bij ondervinding, dat het in den regel meer goed dan kwaad doet. De menschen uit dien stand zijn te veel vertrouwd met het leed en de schande, om die voor elkaar te verbergen; 't leven is daar in huis en vriendenkring gewoonlijk te intiem, om veel voor elkaar te kunnen verzwijgen of verhelen. Van jongs af hooren en zien de kinderen al wat er om hen heen gebeurt en deelen zij in de indrukken, die hierdoor worden teweeggebracht. 't Is wel waar, dat dit eene fanailiariteit tengevolge heeft, welke ook haar schaduwzij aanbiedt, maar deze ligt dan ook gewoonlijk meer in den

{==105==} {>>pagina-aanduiding<<}

vorm dan in het wezen der huiselijke betrekkingen. Vooral menschen, zooals Eggink, die dag aan dag met een knaap van den leeftijd van Frits omgaan en hunne familiebetrekkingen tot zulk een knaap beperkt zien, laten zich allicht verleiden om zelf den afstand, die hen van dezen scheidt, te verminderen, en eene vrijmoedigheid toetelaten, die in meer uitgebreide kringen ergernis geven zou. Dit laatste geldt niet alleen van den kleinen burgerstand, maar wordt ook wel in hoogere aangetroffen.
Marietje had natuurlijk van al het gesprokene niets begrepen. Alleen wanneer Eggink van Gomie als een model van zachtheid en liefde sprak, door haar te vergelijken bij die andere, die hij met zooveel eerbied noemde, keek 't kind op en was het in haar oogen te lezen, dat zij die lofspraak verstond.
'k Kan ons bij eenig nadenken niet verwonderen dat Gonne in den loop van eenige maanden zoo'n diepen indruk op Marietje gemaakt had. Ik heb volstrekt geen plan om Gonne daarom als een wonderdoenster voortestellen, wier doen en laten buiten ons gewone bestek en bereik zou liggen.
Gonne was ontegenzeggelijk eene edele natuur, maar ook anderen, die beneden haar in zielenadel stonden, zouden hetzelfde effect bij een kind als 't zusje van onzen Frans hebben kunnen berelken. De opvoedingsmethode van jufvrouw Rol was zoo door en door vicieus geweest, dat elke andere het kind in verrukking moest brengen en aantrekken. Vooral iemand, die zooals Gonne er in 't geheel geen methode op nahield, kon hier paedagogische lauweren plukken zooveel zij zelve verkoos.
Toen Marietje pas bij Jansen kwam was zij stug en schuw, twee hoedanigheden die bij vele kinderen tot op vrij vergevorderden leeftijd nog kunnen samengaan. De schuwheid brengt veelal de stugheid mede, omdat zij haar eenig wapen en haar eenige wraak is. Er is dan ook gewoonlijk weinig gevaar bij. Eerst wanneer ze ieder af-
{==106==} {>>pagina-aanduiding<<}
zonderlijk voorkomen, is er grond om voor het karakter van een kind te vreezen.
Welnu, Marietje was schuw en stug beide, maar, zooals wij weten, tante Gonne was in het bestrijden van die fouten geen vreemdelinge. Ze zag, terwijl de anderen zich ergerden, terwijl de kinderen van Jansen de kleine nieuwe huisgenoote plaagden of ontweken, die schuwheid en stugheid met een glimlach aan. In de eerste dagen vergenoegde zij zich met de kwaal eenvoudig optenemen en bij de patiënte te gaan zitten, zonder iets anders te doen dan haar kleine bewijzen te geven dat ze haar opmerkte. 't Kind zat al dien tijd in een hoek of elders, waar zij haar gezichtje kon wegstoppen.... en pruilde.
Toen dit drie dagen geduurd had, zei Gonne tot Jansen dat 't niets was, dat het wel beteren zou, dat zij genoeg had opgemerkt om te weten dat 't gauw over zou wezen.
‘Gij zijt eene groote opvoedster,’ gaf deze lachend ten antwoord, ‘die 't alweer beter weet dan wij allemaal. Dat komt zeker van uwe rijpe ondervinding op het gebied der kinderwereld,’ en hij voegde er bij, zonder uit gewoonte te merken dat hij wreed was: ‘mij dunkt als mijne vrouw zegt, dat ze nooit zoo'n stug, akelig kind gezien heeft en dat ze niet gelooft dat het ooit beter zal worden, dat wij dan weinig reden hebben om ons met de aanwinst geluktewenschen. Maar enfin, wij zullen haar maar aan u overlaten. Maak er van wat ge kunt. Haar moeder was eene heele lieve vrouw, da's waar.’
‘'t Kind is bij die jufvrouw Rol misplaatst geweest,’ antwoordde Gonne. ‘Die vrouw moet een rare manier van opvoeden gehad hebben, dunkt mij.’
‘Ja, daarin hebt gij volkomen gelijk. Dat heb ik altijd gezegd. Ik heb dat mensch nooit kunnen velen, en 't is mijn schuld niet, dat de kinderen daar zoo lang gebleven zijn. Evenwel Frans is onder diezelfde leiding een heel ander kind gebleven dan zijn zusje... Maar’, vervolgde

{==107==} {>>pagina-aanduiding<<}

hij, ‘waaraan meent gij nu te zien dat 't gauw zal voorbij wezen? Wat geeft u dat vertrouwen?’
‘Och, gij wantrouwt mijne wijsheid toch’, was 't antwoord, dat van een glimlach vergezeld ging. ‘Anders zou ik u wel bewijzen, dat 't geen hooge wijsheid is. Ik heb alleen toevallig, doordat zij dag aan dag bij mij in de kamer was, 't kind wat meer kunnen gadeslaan dan gij of iemand anders, en daardoor heb ik beter dan gij kunnen opmerken dat 't niet de natuur van het kind is om schuw en stug te wezen, maar dat dit er ingebracht is door den kring, waarin ze den laatsten tijd geweest is. Ik verheug mij wezenlijk van u te hooren dat hare moeder een lieve vrouw was. Frans ken ikzelf. Ik weet dat hij een ronde, openhartige jongen is, en ik geloof dus, dat wij 'took met zijn zusje spoedig zullen gewonnen hebben.... Laat ik u zeggen, wat ik opgemerkt heb. Als ze zoo alleen in een hoekje zit te pruilen, en denkt dat niemand naar haar kijkt, dan slaat zij de oogjes overal heen en neemt alles ter dege op. Zoolang als zij dit doet, is die stugheid maar een masker.’
‘Ik wil 't gelooven, moedertje!’ zei Jansen lachend ‘en laat de zaak vooreerst met gerustheid aan u over. Ik zie ten minste dat ge uw plan met haar hebt en wensch u goed succes.’
Hiermee liep dit gesprek af, hoewel Jansen niet kon nalaten, toen zijne vrouw zich over Marietje beklaagde en zei, dat ze spijt had dit kind in haar gezin te hebben opgenomen, de opmerkingen van Gonne medetedeelen en zich te vermaken met de moederlijke wijsheid van zijne zuster, die er meer van wist dan iemand die twaalf kinderen grootgebracht had. Jansen en zijne vrouw vonden dat nog al aardig.
Maar ondertusschen ging Gonne stilletjes door en had de voldoening dat haar methode ten volle gewaardeerd en toegejuicht werd door Betsy; die op dit punt van ondervinding spreken kon. ‘O tante!’ zei deze, ‘u weet niet

{==108==} {>>pagina-aanduiding<<}

welk een invloed 't op een kwaad humeur heeft als er iemand bij zit, die schijnt te willen zeggen: we zullen eens zien wie meer geduld heeft, dat leelijke humeur of ik.’
Na een paar weken begon Gonne dan ook werkelijk beterschap te bespeuren. Marietje had den hoek tegen het raam ingeruild en keek van tijd tot tijd naar buiten, waar nu juist niet zooveel te zien was, maar toch genoeg om haar kinderoog te boeien; ten minste, toen zij 't lang gedaan had, zweefde haar blijkbaar nu en dan een vraag op de lippen, keerde ze zich half om en scheen wat te willen zeggen.
Gonne wachtte dat niet af, maar gaf in plaats van de onhandigheid te hebben zich eerst te vergewissen of 't kind het een of ander weten wou, eenvoudig een welwillende verklaring van iets wat zijzelve op dat oogenblik op de straat opmerkte. 't Kind had misschien omtrent iets anders opheldering verlangd, maar dat deed er in dit geval niets toe. Ofschoon het geen enkel teeken van erkentelijkheid gaf, was 't blijkbaar toch verrast door de hulpvaardigheid, en dat was de hoofdzaak.
Nadat Gonne met lange tusschenpoozen en bewonderenswaardig geduld deze methode op de voorwerpen op de straat had toegepast, begon 't kind hare aandacht aan Gonne zelve te wijden, en, terwijl deze dit schijnbaar niet opmerkte, de kleine mismaakte optenemen. Dat onderzoek duurde lang en zou, indien de waarneming niet van een kind was uitgegaan, zelfs hinderlijk geworden zijn. Nu deed 't Gonne integendeel veel genoegen, en nam zij de' gelegenheid, om met zekerheid een wezenlijk bestaand punt van twijfel en belangstelling bij het kind te treffen, gretig waar. Op haar eigenaardigen, zachtzinnigen toon gaf zij de noodige inlichtingen, niet zoozeer ten opzichte van haar persoon als wel van hare genegenheid om voor de kleine Marie een zorgvuldig moedertje te zijn, en haar terecht te helpen in de onbekende en vreemde wereld waarin 't kind verplaatst was. Zij deed dit op die eigenaardige manier en met dien bijzonderen tact, welke men

{==109==} {>>pagina-aanduiding<<}

moeilijk in een roman beschrijven kan, waaromtrent de lezer veel verstandiger doen zal de liefste en zachtaardigste zijner vriendinnen of vrouwelijke bekenden te verzoeken, hem daarvan bij gelegenheid een staaltje te geven.
Toen 't ijs op deze wijze eenmaal gebroken was, ging de rest bijna vanzelf. Marietje had niet zoodra den geur van het gezellige en liefderijke genoten, of 't kind zocht zich voortdurend daarmee te verkwikken. Na een week of zes kon Jansen 's avonds tot zijne vrouw zeggen, dat hij waarlijk verbaasd was over de knapheid van dat kleine kromme ding. Ze had van Marietje aanvankelijk een heel lief kind gemaakt.
Ondertussclien wordt het tijd dat wij na deze uitweiding tot onzen vriend Eggink terugkeeren. 't Wordt ook voor hem tijd om zijn bezoek aftebreken en huiswaarts té keeren. Ofschoon het resultaat van zijn bezoek niet groot was, daar hij omtrent de zaak in quaestie niet wijzer was geworden, praatte hij toch onderweg met Frits zoo opgeruimd, dat de voorbijgangers den goedigen dikken man met verbazing en welgevallen aankeken, vooral als hij nu en dan staan bleef om den jongen den een of anderen van zijn indrukken recht duidelijk te maken.
Vader Eggink had zijn hart eens luchtgegeven en dat was op zichzelf al een weldaad en genot. Bovendien had hij met welgemeende bewondering Gonne weer gezien en gehoord. ‘Ik zeg je nog eens, Frits!’ zei hij nu en zeker wel voor de vijftigste keer, ‘dat dat kleine kromme menschje een van de knapste en braafste wezentjes is, die er in Amsterdam loopen. Ik heb heel veel menschen bijgewoond, en niet alleen heeren maar ook groote dames en jufvrouwen, maar ik verzeker je, er zijn er niet veel zoo.’
De indruk, dien het bezoek aan huis van Jansen op Frits gemaakt had, was in zekeren zin overeenkomstig met dien van zijn grootvader; maar ofschoon de knaap ook een onbepaalde vereering voor Gonne aan den dag legde, was hij toch nog meer getroffen door de omstandigheid, dat Marietje zooveel veranderd was.’ 't Was vroe-
{==110==} {>>pagina-aanduiding<<}
ger een nare meid! zei hij met dien klemtoon en nadruk waarmee kinderen elkaar plegen te beoordeelen. ‘Ik geloof dat die jufvrouw een leelijk wijf was. 't Spijt me altijd nog, dat we haar niet eens eene kool gestoofd hebben’.... en Frits nam zich heimelijk voor, als hij uit school kwam of bij West geweest wast dit nog te doen.
Ondertusschen werd Eggink, zoo hij gehoopt had, dat de mededeelingen en inzichten van Gonne gunstig op Frits' beschouwing van de zaak van zijn vader zou werken, al zeer spoedig weer overtuigd, dat hij zich ten dien aanzien bedrogen had. Frits had, wat dat betreft niets van het onderhoud bewaard, dan dat Gonne 't met hem eens was, dat hij zijn vader wel vinden zou als hijzelf aan 't zoeken ging en hij herinnerde dit dagelijks aan zijn grootvader. ‘Jufvrouw Gonne (en u heeft altijd veel op met al wat jufvrouw Gonne meent)’, zei hij, ‘jufvrouw Gonne vindt 't ook goed dat ikzelf naar vader toega. Als we maar een paar jaar verder waren’!... en hij zei 't met zooveel zelfvertrouwen en triumf, dat Eggink meer dan ooit overtuigd werd in dat opzicht nooit iets aan de plannen van den jongen te zullen kunnen veranderen. De oude man begon zich dus kranrpachtig aan de flauwe hoop op berichten, door bemiddeling van de firma Melder, vastteklampen en, wat erger was, zichzelven te verzoenen met de voorstelling van elk ander middel van nasporing dan wat de jongen hem als een schrikbeeld voorhield. ‘Ik zal 't den deugniet nooit zeggen,’ zei hij dikwijls tot West, ‘dat ik hem niet missen kan, dat ik 't besterven zou, hoewel zijn vader nog nader is dan ik. Zie 't hem toch in 's Hemels naam uit zijn hoofd te praten.’



{==111==} {>>pagina-aanduiding<<}

Negen-en-twintigste hoofdstuk.

Over kleine en groote politiek.

De firma Melder was op het toppunt harer grootheid, terwijl ze nog dagelijks grooter en solieder werd, want als zij het hoogste punt dat haar ambitie prikkelde onder de voeten had, stapelde zij van de meegebrachte materialen weer een nieuwe bergspits op en begon met klimmend succes hare kunstverrichtingen. Op de beurs te Amsterdam verscheen geen firma, die zooveel heilig ontzag inboezemde als zij. Zoodra ze binnentrad, ruischte er iets als een welkomsgroet van ontzigtbare geesten door de lucht. Als zij de hand uitstrekte naar eene operatie, keken alle bezoekers van den geldtempel ernstig naar het gewelf, alsof alleen eene bovennatuurlijke openbaring in staat was de macht en majesteit van dat handelshuis te verklaren. Ieder die aan de firma verbonden was, was in zekere mate een gewichtig man en stond een paar treden hooger in de algemeene schatting dan de andere kantoorbedienden in de stad. Dat wisten en dat genoten de onderhoorigen van meneer Melder; dat was in hun oog een recht, dat hun toekwam, een hulde aan de geheimzinnige godheid, wier priesters en levieten zij waren. Daarom konden zij uiterlijk zoo nederig blijven. Hun ambitie werd gevoed met den roem der firma. Zij aten van de toonbrooden, die de schare voor deze godheid had bestemd. En toch was de firma zelve niet

{==112==} {>>pagina-aanduiding<<}

tevreden met den wierook; haar op de beurs toegezwaaid; toch kon zij zich op den duur niet tot verzadiging toe voeden met het luchtige baksel harer bewonderaars op de geldmarkt. Zij streefde naar roem en eer ook op een ander gebied. Zij kwam tot de overtuiging dat zij ook elders dan op 't veld harer rechtstreeksche werkzaamheden schitteren moest. Zij kon zich niet ontveinzen dat het muffe en bedompte van het kantoor, waarbinnen zij zich elken middag terugtrok en voor de jubbelende schare of de azende grijpvogels verbergde, niet het einddoel van haar streven mocht wezen. Eenige meerdere ruimte, een weinigje verademing op een naburig gebied zou haar goed doen. Zij overtuigde hiervan zichzelve en belastte daarop haren vertegenwoordiger die order uittevoeren.
‘Gij zijt een van de rijkste, zoo niet de rijkste koopman van Amsterdam,’ zei ze op zekeren dag tot Melder. ‘onder alle handelshuizen is er niet een, 'twelk met het onze kan wedijveren in aanzien en luister. Dat hebt gij te danken aan uwe eenvoudigheid, die wij soliditeit noemen, en aan de onmiskenbare bekwaamheid, waarmede gij elke operatie bestuurt. Welnu, ik ben over u tevreden en wil dat gij nu ook schitteren zult op een ander gebied. Kies uit de instellingen die u omringen, welke gij wilt. Overal zult gij eene plaats kunnen vinden. Wat verlangt gij? Wilt ge een beschermer van de wetenschap wezen? Lust 't u al de geleerden van ons land te zien bedelen om uwe gunst en u bewierooken als een man van kennis? Welaan, koop alle boeken die zij gelieven te schrijven. Gij behoeft er geen een te lezen. Leg eene groote bibliotheek aan. Gij kunt er 'smiddags uw tukje gaan doen. Richt groote, wetenschappelijke diners aan, waar gij den bloem onzer geleerdheid vereenigt en buig nederig het hoofd onder de toasten, die regenen zullen om uw kruin. Vraag dezen zomer een paar van de alleruitstekensten te logeeren en maak u tot hun maitre d'hotel of hun stalhouder, Voer ze rond in uw phaëton en trek een vrien-
{==113==} {>>pagina-aanduiding<<}
delijk gezicht, als 't blijkt dat ze geen rogge van tarwe weten te onderscheiden. Doe dat alles, en alle wetenschappelijke tijdschriften zullen u hemelhoog verheffen - ik weet nog niet waardoor en met welke redenen, maar ze zullen motieven weten te vinden, of zij zouden niet wetenschappelijk moeten zijn en uwe invitatie voor 't eerstvolgende diner van de hand moeten gewezen hebben!
Of wilt gij liever schitteren op het gebíed van de kunst?..., niets gemakkelijker dan dat! Volg slechts getrouw deze voorschriften: Ga naar de Sociëteit en zeg openlijk en herhaalde malen, dat 't schande is, dat ten onzent zoo weinig, zeg liever nog: letterlijk niets, voorde kunst gedaan wordt. Koop daarbij voor enorme sommen een stuk of wat schilderijen van oude meesters en zweer altijd en overal bij de classieke kunst. Noem eenvoudig alles wat er niet oud en duf uitziet, rococo en prullaria. Stel u ondertusschen in aanraking met een paar coryphaën van de nieuwere school en verklaar hier of daar, waar zoo iemand in de nabijheid is, dat ook hunne producten den naam van classiek verdienen. Toon dit door voor hunne schilderijen een bovenmatigen prijs te betalen. Doe verder met gezegde kunstenaars als met de geleerden. Vergeet de diners en het logeeren op uw buiten niet. Zoodra gij een paar malen in 't gezelschap van een beroemd artist geweest zijt, of liever hij in 't uwe; zoodra gij een honderd of wat schílderijen in uw bezit hebt en van uwe galerij en catalogus kunt gaan praten; zoodra de een of ander over u gesproken of nog liever geschreven heeft, als een man van smaak en liefde voor de kunst - zult gij zelf weldra tot de ontdekking komen, dat gij niet geheel verwerpelijk zijt op het gebied van het schoone en voor 't minst even goed kunt meepraten als menigeen, die er ook niets van weet maar.... geen geld heeft om een enkel schilderij te koopen.
Lust u ook dit niet, welnu de Kerk en het politieke leven staan voor u open. De Kerk is van deze beide zeker

{==114==} {>>pagina-aanduiding<<}

't gemakkelijkst te bedienen. Evenwel ook de dienst van den Staat behoeft men zich niet zwaarder te maken dan men zelf wil. Dat hangt geheel van den dignitaris af. Ziehier, hoe gij doen moet om een hooggewaardeerd man in 't kerkelijke te worden, waarbij de deftigheid en de eerwaardigheid de hoofdzaak zijn. Gij moet partij kiezen in den strijd, die nu al twee eeuwen de Nederlandsche Hervormde Kerk in beweging houdt. 't Is onverschillig aan welke van de beide groote partijen gij de voorkeur geeft. Zoowel met de ultra-linker- als met de ultrarechterpartij kunt gij in het Sanhedrin komen, maar stellig met de ultra's, onthoud dit wel. Nog beter doet gij, als ge u van de Nederlandsche Hervormde Kerk afzondert en u voegt bij de kleine schaar op 't Walsche pleintje. Daar ontvangt gij zeker binnen ongeloofelijk korten tijd den maarschalksstaf. Ook zijt gij, dunkt mij, rijk en aanzienlijk genoeg om uw christelijk geloof in 't Fransch te laten vertalen. Bovendien staan u nog andere kleine genootschappen ten dienste. Daaronder het Engelsche geloof, dat bijzonder fatsoenlijk is.
Door de kerkdeur komt gij vanzelf in de wees- en andere godshuizen en hebt gij 't alleen uzelf te wijten als uw portret niet weldra hier of daar prijken komt, of uw wapen niet gebeeldhouwd wordt in den schoorsteenmantel van een regentenkamer. Vergeet in dat geval vooral niet nu en dan, als gij jarig zijt bij voorbeeld, of als ge uw zilverenbruiloft viert, de weeskinderen te onthalen en de oude mannen en vrouwen halfdood te voeren met krentebrood. Die soort van weldadigheden komt altijd uitvoerig in de couranten.
Of lacht u, meer dan al deze kerkelijke eereposten, de gemeenteraad toe, laat u dan door eenige goede vrinden aanbevelen als een man van fortuin, die aan 't hoofd van het eerste handelshuis van Amsterdam staat en de belangen van den handel zonder twijfel met ijver zal behartigen, omdat 't werkelijk zijne eigene zijn. Laat hen van uwe

{==115==} {>>pagina-aanduiding<<}

bekwaamheden of onbekwaamheden zwijgen. Het eenige en gewichtigste argument, 'twelk zij uit het eigenbelang kunnen putten, is vrij wat meer waard, dan honderd loftuitingen die voor discussie en wederlegging vatbaar zijn. Al wat aanleiding kan geven tot politieke geloofsbelijdenissen en dergelijke onzinnigheden moet zorgvuldig vermeden worden. Gij zijt rijk en een gewichtig man in den handel. Dat is alles en dat is genoeg.
Als gij gekozen zijt en gij zult met overgroote meerderheid gekozen worden, neemt gij in de vergaderingen van den gemeenteraad een zwijgende en afwachtende houding aan, geheel overeenkomstig de nederigheid van het kantoortje, waarin ik mijne dagen en nachten doorbreng. Gij luistert meer dan ge spreekt. Alleen wanneer over het belang van den handel, de grootheid van Amsterdam, de hartader van ons land gesproken wordt, zorgt gij er bij te zijn. Zoodra daarvan ook maar een woord gerept wordt, rijst gij statig op en houdt een redevoering! 't Doet er niet toe, wat gij dan zegt, als ge maar zorgt een minuut of wat aan 't woord te blijven en er veel weet in te vlechten van de deugden en de energie der vaderen, de toekomst onzer kinderen en kindskinderen, den roem en den welgevestigden naam dezer roemrijke stad. Vooral de kinderen en kindskinderen moet gij nooit vergeten. Door de toevallige omstandigheid dat gijzelf geene kinderen hebt, wordt zoo'n uitdrukking eene edele daad van een edel gemoed.
Wilt gij, na u in den gemeenteraad geoefend te hebben, nog hooger op? Lacht een zetel in de vergaderzaal der Provinciale Staten u toe?... Wat is er dat u hindert of belemmert? Gij hebt slechts hier of daar veel land te koopen en daardoor velen aan u te verplichten of te verbinden. Zoodra gij maar even een teeken geeft, zendt men u naar de Staten.
Gaat uwe ambitie nog verder? Welnu, wat zou u beletten ook voor de Tweede Kamer de meerderheid op uw

{==116==} {>>pagina-aanduiding<<}

hoofd te vereenigen. Er behoeft geen omkooping, niets wat in 't minst misdadig is, in 't spel te zijn, om dat doel te bereiken. Als men rijk is, is men zeker meer dan halfweg op elken maatschappelijken ladder. Ga dus aan den gang. Doe een keus en maak mijnen naam groot en beroemd ook op ander gebied dan dat van den handel. Ik geef u order op eene onbeperkte massa wierook. Koop alles, wat gij van dat artikel aan de markt vindt, op.’ - - - - -
Zoo sprak de firma en meneer Melder boog het hoofd. Hij liet zijne meloenen rijpen zonder er verder naar omtezien, hij liet zijne tuinman alleen staan voor een nieuwen aanleg en de verdeeling zijner moezerij... en trok zelf er op los, om de ontvangen orders uitte voeren. Niet voor zich, maar om der wille van de firma, liet hij zich bij de eerstvolgende vacature in den gemeenteraad verkiezen en daarop de volkskeus ‘welgevallen.’
't Behoeft geen herinnering, dat de Tekels zich daarbij geducht hadden geweerd. 't Was voor het bewerken van een menigte menschen, die niets tegen Melder of maar heel weinig vóór een ander hadden, voldoende een gladde tong te hebben en de Tekels hadden allen een gladde tong. De aanbeveling van een ander bij derden geeft aan onbeschaamde lui de gelegenheid om tien vrienden tegen één vijand te maken, ongezocht complimentjes te maken en hunne eigene bescheidenheid en welwillendheid en belangloosheid te toonen. Wij weten reeds lang dat de Tekels ook daarvoor niet ongeschikt waren. Verder wordt, bij een gewenschten uitslag, door iemand die een beetje handig is, het aandeel dat hij aan die uitkomst gehad heeft, gemakkelijk honderd percent hooger aangeslagen dan 't verdient. De Tekels wonnen dus ook bij meneer Melder een rijken oogst van dankbaarheid en waardeering. De slimste van alle Tekels bleek evenwel nu ook weer Antoine te zijn. ‘Oom!’ zei hij op den eerbiedigsten toon dien ooit door een jongmensch gebruikt is, ‘u weet dat

{==117==} {>>pagina-aanduiding<<}

ik niet onkundig kan zijn van hetgeen er omgaat, en ik behoef u niet te zeggen, dat ik in den uitslag een waarlijk levendig belang stel, maar ik weet, dat de eer die men u wil opdragen, door u niet gezocht wordt, dat 't alleen de firma is die de aandacht van uwe medeburgers op u gevestigd heeft en dat 't u daarom misschien genoegen zou doen, als het uitviel zooals wij wenschen. Ik heb mijn vriend Meinert behoorlijk ingelicht dat Amsterdam 't meer een eer voor zich moet rekenen als u 't aanneemt, dan u, wanneer men u verkiest. Hij was dit volkomen met mij eens.’
‘Wie is uw vriend Meinert?’ vroeg meneer Melder. ‘Wat heeft een koffiehuis-kennis van u (want dat zal 't wel wezen) met de politieke zaken te doen? Jonge menschen moesten zich daarmee liever niet bemoeien.’
‘Mijn vriend Meinert,’ antwoordde Antoine met onverstoorbare kalmte, ‘is, zooals u terecht zegt, niet veel meer dan een koffiehuisvrind, ofschoon een zeer fatsoenlijke jongen, maar zijn papa is een schatrijk Oosterling, die, naar ik hoor met alle aanzienlijke lui converseert, en bovendien door zijn geld veel invloed heeft bij den burgerstand.’
Hmm! zei meneer Melder en keerde zich half wrevelig om, maar hij dacht toch: die jongen heeft talent om zonder veel beweging invloed uitteoéfenen. Die Oosterlingen zijn een soort van lui waaronder ik geheel en al vreemd ben en we hebben daarover nog niet eens gedacht. ‘Die Oostersche familie heeft dus, zoo als gij zegt, veel invloed?’ ging hij voort, overluid zijne gedachten vervolgende.
‘Daaraan is niet te twijfelen,’ antwoordde Antoine triumfantelijk. ‘Als hij zijn invloed gebruiken wil!... Of u moest bepaald liever niet hebben, dat ik er met zijn zoon over spreek wat ik reeds tot mijn spijt gedaan heb... Ik hoop niet, dat u er erg boos om zult wezen?’
Hmm! zei meneer Melder nog eens. ‘Je weet wel, ik laat je altijd, als 't geen kantoorzaken betreft, je eigen

{==118==} {>>pagina-aanduiding<<}

weg gaan..... Ik heb ook geen recht om mij daarmee te bemoeien’.
Over deze laatste tirade was Melder nog al tevreden toen hij ze gebruikt had. ‘De jongen zal mij wel begrijpen’, dacht hij. ‘Hij is slim genoeg!’
Nu, Antoine begreep zijn Oom dan ook bijzonder. Toen de verkiezing afgeloopen was en Melder met groote meerderheid op het kussen met de drie kruizen getild was, wist hij het aandeel dat zijn vriend Dolf of liever diens papa er aan genomen had in een hoogst geheimzinnig licht te stellen. Hij zei herhaald tegen zijn tante, maar zóó dat Melder 't hooren kon, dat de schijven waarover het verkiezingswerk liep niet open en bloot lagen voor iedereen, maar dikwijls diep verborgen waren. Tante Melder geboren Tekel, verzuimde niet ook dit laatste te exploiteeren als het oordeel van een bescheiden maar zeer practisch jong mensch.
Meneer Melder was met zijne verkiezing, volgens 'tgeen Jansen aan iedereen vertelde, maar matig ingenomen. De patroon was met hart en ziel bij de zaken en in den grond der zaak geen man voor vergaderingen, waar doorgaans veel gepraat en weinig verhandeld werd. De patroon was, daar hij om zijn vrouw een buiten gekocht had en tegenwoordig veel meer menschen zag dan vroeger, toch al een beetje uit zijn centrum gebracht en tegen zijn wil genoodzaakt veel aan anderen overtelaten. Dat zou nu nog erger worden en hij, Jansen, moest er zich op voorbereiden meer dan ooit alleen de zaken op zijn schouders te torschen. De patroon wist wel, dat hij alles met vol vertrouwen kon overlaten, dat alles behartigd werd alsof hijzelf er van den vroegen morgen tot den laten avond bij was, maar 't was niet aangenaam, men raakte aan den dagelijkschen gang der dingen zoo gewoon, en die gewoonte werd een tweede natuur. Evenwel, wat kon men er aan doen? Meneer Melder was, om zoo te zeggen, door de vrije stem zijner medeburgers geroepen en uitgenoodigd om hunne

{==119==} {>>pagina-aanduiding<<}

belangen te behartigen. Mocht hij dat weigeren, mocht hij, die zulk een aanzienlijke hoogte bereikt had, die zich mocht beroemen, meer dan duizend anderen, onafhankelijk te zijn, en die door zijn kantoor een ruimer blik dan zoo menigeen gekregen had, dat weigeren? Mocht hij 't vooral nu, in deze eeuw, in deze tijdsomstandigheden, weigeren, nu allerlei jonge menschen, advocaatjes zonder eenige ondervinding, die zoo kersversch van de academie kwamen en van toeten noch blazen wisten, de zetels van de wijze en voorzienige vaderen innamen, en dikwijls zoo roekeloos met de welvaart hunner medeburgers speelden, dat 't voor den man van rijpe ervaring en bezadigdheid een ergernis was om aantezien? Mocht meneer Melder dat doen? Neen, Jansen meende, dat meneer Melder, hoe onaangenaam 't was om zijn hart gedeeltelijk van zijn eigen zaken te moeten aftrekken, dat meneer Melder dat niet mocht doen... en als Jansen dat zóó meende en dat zóó zei aan ieder die 't hooren wilde, dan zei hij 't met de volle overtuiging dat hij gelijk had en dat hij zoo spreken mocht, want zijn patroon zelf had 't hem nagenoeg in dezelfde bewoordingen uit elkaar gezet. ‘De firma zal een onberekenbaar groot verlies lijden, maar de stad, de geheele burgerij zal er bij winnen,’ voegde Jansen er op zijn eigen houtje bij.
Ik heb gezegd dat bij de verkiezing van Melder de eigenlijke politiek buiten 't spel gebleven was, zij, die overigens, zooals wij weten, zelfs in polder- en dijksbestuurscolleges haar neus steekt. Meneer Melder was werkelijk uitsluitend aanbevolen door een paar vrinden en een hoopje satellieten zijner grootheid als een van de aanzienlijkste en soliedste vertegenwoordigers van den groothandelsstand. Zoo iemand mocht in den gemeenteraad niet ontbreken, zoo iemand was een van diegenen waarop in een stad als Amsterdam 't eerst de aandacht moest vallen; zoo iemand kon alleen door de domheid worden voorbijgezien. Van tegenwerken was niet eenmaal sprake. Daarbij bleef 't

{==120==} {>>pagina-aanduiding<<}

en ieder verstandige oordeelde dat 't meer dan genoeg was.
Wel is waar was er een klein clubje van jonge springin-'t-velds geweest, dat de vrijheid genomen had eenige bescheiden informatiën te verzoeken omtrent de politieke denkwijze, de bekwaamheden en nog zoo'n paar eigenschappen van den heer Melder, maar niemand had zich daaraan gestoord en niemand had er op geantwoord. 't Waren immers arme slokkers die nog onlangs een blad hadden op 't touw gezet, zonder dat zij gewaarborgd waren voor de voorloopige onkosten, en die voor veertien dagen eene meeting hadden pogen te beleggen, waarop niemand van hunne politieke tegenstanders verschenen was, en zij, bij gebrek aan antagonisten, elkander in 't haar gevlogen waren over de koloniale quaestie en een nieuw plan voor de rechterlijke organisatie. Met zulke menschen behoefde men niet te praten. Bij de verkiezing van een man als Melder stond de politiek ten eenenmale buiten het tooneel. Men moest wel een dwaas wezen om ze er met de haren bij te slepen.
Evenwel, toen Melder gekozen was en zitting genomen had, moest het vraagstuk van de houding die hij in den gemeenteraad aantenemen had, zich vanzelf aan zijn eigen verstand en geweten voordoen en ten aanzien van sommige onderwerpen direct beantwoord worden. Welnu! het antwoord was niet ver te zoeken. Zoodra die vraag zich voordeed, was dat antwoord ook gereed.
Melder was gekozen als de representant van eene der aanzienlijkste Amsterdamsche firma's. Welke rol kon hij spelen, indien niet eene, die daarmede samenhing? Hij zou de firma's representeeren. Hij zou in den gemeenteraad nederzitten als haar hoogepriester. Zoodra zij werden aangerand zou hij zijne stem verheffen. Al wat met haar belangen streed zou hij bestrijden. Al wat dienen kom om de Amsterdamsche firma's in 't algemeen te bevoordeelen, dat zou hij verdedigen. In en bij alles zou hij zich laten leiden door zijn eerbied voor die firma's.

{==121==} {>>pagina-aanduiding<<}

Moest er in den raad gehandeld worden over 't een of ander waarbij eene erkend soliede naam betrokken was, dan zou Melder zich opwerpen als de advocaat van dat huis. Moest er 't een of ander ondernomen worden waarbij de gevestigde voorrechten van de een of andere firma betrokken waren, dan zou Melder er misschien voor spreken en zeker er voor stemmen, om die verkregen rechten te eerbiedigen en zich daarbij niet storen aan de praatjes van jonge advokaten, die citaten uit vroegere en latere economisten te berde brachten, of missschien wel met de statistiek zouden trachten te bewijzen, dat die rechten tot nadeel van de burgerij en tengevolge van vroegere onbillijkheden verkregen waren. In elk geval zou hij, Melder, steeds aan de zijde van de firma's staan en niet vergeten, dat bloeiende handelshuizen beter zijn en meer in de melk te brokken hebben, als 't er op aankomt, dan mooie theoriën en opgewonden redevoeringen. Zonder zich dus een vijand van de vrije concurrentie te toonen, zonder iets te willen afdoen van de voordeelen der openbare inschrijvingen en aanbestedingen, zou Melder op 't gebied van de firma's een protectionist wezen. Dat lag in zijn antecedenten, in zijn aanleg, zijn overtuiging en zijn..... verkiezing.
Men kon 't meneer Melder al spoedig aanzien, dat hij deze rol gekozen had, en uit het oogpunt van gemak en zelfbehagen kon niemand hem daarin ongelijk geven. Die rol, voor hem aangewezen en als 't ware geknipt, was tevens de verstandigste, die hij in zijn positie kon innemen. Ik geloof dat degenen die later wel eens beweerd hebben, dat 't een armzalige rol was en hij niet daarvoor was opgenomen in den raad eener vooruitstrevende stad, volkomen ongelijk hadden. Meneer Melder kon geen beter standpunt innemen dan dit, en zijne herkiezing heeft later bewezen dat hij goed gezien had.
Nu wil 't geluk dat in onze gemeenteraden, zoo wel in de Amsterdansche als elders, dergelijke quaestiën hoogst

{==122==} {>>pagina-aanduiding<<}

zelden voorkomen, dat het algemeen belang meer en meer zoo eenvoudig en krachtig op den voorgrond geplaatst wordt, dat er van eene opzettelijke verdediging van bijzondere belangen nagenoeg geen sprake meer is, terwijl het protectionisme geheel andere aanvechtingen heeft dan die welke meneer Melder van den kant der firma's bedreigden. Zijne positie in den gemeenteraad werd dus al spoedig een sinecure. Zijne tegenwoordigheid aldaar kreeg alras de eenige verdienste van een plaats te vullen, en werd door de meerderheid zijner medeleden nauwelijks opgemerkt.
Dit nam evenwel niet weg, dat de last der openbare bediening meneer Melder persoonlijk zeer zwaar drukte en hij zuchtend zijn weg ging, zoodra hij door de een of andere omstandigheid aan zijne positie herinnerd werd; ja, toen hij een halfjaar in den raad gezeten had en de nieuwigheid er af was, begon hij zelfs te klagen, dat hij tegen eene raadszitting opzag als tegen een berg. Hij bleef liever bij zijn bloemen en kippen als hy met de zomermaanden buiten was, en zat 's winters liever bij den haard. In den beginne was dit anders geweest. Toen had hij er een wezenlijk genoegen in gevonden, om zijn hoogen stoep aftedalen, met de bewustheid dat hij ging om de belangen van het algemeen te behartigen. Toen verbeeldde hij zich nog, dat de voorbijgangers dit aan hem zien konden. Toen lag er in den ijver die hem bezielde eene edele zelfopoffering opgesloten. Toen vervulde hem nog het gevoel dat hij zijn eigen belangen misschien op dat eigen oogenblik in de waagschaal stelde, door ze toetevertrouwen aan anderen, terwijl hij zelf waakte en zwoegde voor de stad. Maar daarna was 't alsof dat tijdperk van ambitie en zaligheid reeds jaren achter hem lag - alsof hij nooit iets anders geweest was dan de telganger, die daar voortstapte zonder eenen anderen wensch, dan dat de vergadering kort mocht duren. Meneer Melder bemerkte dit met schrik, maar aanvaardde 't toch onmiddellijk als een recht dat

{==123==} {>>pagina-aanduiding<<}

hem toekwam. Hij was niet in den raad gekozen, om zich daar druk te maken over groote en kleine dingen. Hij was in den raad om er te zijn en omdat hij er behoorde te wezen. Hij representeerde het recht van bestaan van een idée, een aangenomen denkbeeld van macht en waardigheid, een soort van adeldom die nooit uitstierf, maar die iedereen ook vrij en zonder verantwoordelijkheid kon aannemen, een reeks van titels en waardigheden zonder zin en traditie. Hij representeerde de firma's, en was dus op zijn plaats, al was hij niets en deed hij niets, en al kon de wereld evengoed marcheeren zonder hem.
't Kwam dan ook nooit bij een zijner medeleden op, om Meneer Melder aantevallen of in het debat te lokken. Niemand begeerde iets anders van hem, dan dat hij er zat en stemde over alle zaken die te berde kwamen, zonder dat men zelfs van zijn stem iets meer verwachtte dan dat zij het cijfer der meerderheid in vóór of tegen versterken zou. Dat die stem ooit den doorslag zou kunnen geven was niet denkbaar, of werd ten minste nooit in aanmerking genomen. Evenals de firma's was haar vertegenwoordiger een zeker iets dat men niet missen kon, en ofschoon hij meer tot het decoratief dan tot de levenselementen gerekend werd, iets wat de tegenwoordige koopstad vasthechtte aan het roemrijke verleden, haar uithangbord en haar banier!.....
Reeds zeide ik, dat meneer Melder zich in die rol met bereidvaardigheid geschikt had, en ondanks 'tgeen wij zoo even vernamen, haast ik mij er hij te voegen, dat hij, ofschoon klagend en zuchtend over de drukte en de zwaarte van zijne bediening, zich er toch in bleef schikken. Zijne ijdelheid en zijn gevoel van plicht hielden hem samen op de heen. De eerbied door het groote en kleine publiek voor de firma's gekoesterd straalde in ieder geval op hem terug. De gedachte dat hij niet zelf, maar als vertegenwoordiger van een afgetrokken maar eerwaardig denkbeeld daar nederzat, gaf hem telkens nieuwe kracht, maar juist

{==124==} {>>pagina-aanduiding<<}

dat voltooide zijn ongeluk. Zoodra een vertegenwoordiger van burgerij of volk zijn zedelijken steun zoekt in 't mandaat, 'twelk hij gekregen heeft en niet in zijn individueele overtuigingen, zoodra hij zijne eer begint te stellen in 't geen niet meer dan eene dankbare herinnering mag zijn, is hij, we weten 'tallen, en gelukkig niet bij ervaring, is hij als voogd en opziener over de belangen van het algemeen verloren. Dat meneer Melder verloren was, had evenwel voor de stad zijner inwoning niet veel te beduiden.
Erger was 't voor zijn eigen firma. De onverschilligheid en traagheid die zich gaandeweg van het deftige raadslid meester maakte, oefende ook haar verslappenden invloed uit op zijne belangstelling in de zaken van 't kantoor. Jansen merkte 't al spoedig op. De patroon was gejaagd, als hij aan zijn lessenaar zat, en verlangde kennelijk naar het einde. Als 't noodzakelijkste was afgedaan, stond hij op en spoedde zich onder warme aanbeveling van hetgeen er verder nog was of komen kon, naar zijn huis, ofschoon er niets was wat hem daar wachtte. De zaligheid van uur op uur aan den lessenaar te zitten, bestond voor hem niet meer als vroeger, en de gedachte dat hij zich meer dan noodig was had ingespannen', kwam nu en dan bij hem op. ‘Ik had reeds voor lang afleiding moeten zoeken in andere werkzaamheden dan die ons dagelijks bezig hielden,’ zeide hij nu en dan tot Jansen. Deze schudde dan wel 't hoofd, maar prevelde als de patroon weg was: ‘Die stadszaken zitten den man te veel in de gedachte. 't Is duizend jammer voor de firma, ofschoon 't niet anders kon.’
Tot Antoine zei Jansen nooit iets wat in eenig opzicht naar deze gedachte zweemde, ofschoon de jonge man even goed als onze boekhouder de verandering, die bij zijnen oom plaatshad, moest opmerken. Jansen was over 't algemeen van sijsteem, dat men met jonge menschen nooit over de politieke zaken moet praten, en alle stads- zoowel als landsaangelegenheden waren in 't oog van den boek-
{==125==} {>>pagina-aanduiding<<}
houder politiek. Een paar maal slechts, toen zijn hart eens al te vol was, ontlastte hij 't bij zijn vriend West, maar vond daar weinig troost. ‘Ik ben 't met u eens,’ zei deze ‘dat 't zeer te betreuren is, wanneer menschen als uw patroon zich aan de publieke zaken gaan wijden. Zij hebben in den regel, ondanks hun geld en het groote belang dat zij persoonlijk bij de algenieene welvaart hebben, even weinig verstand van die dingen als een boer of kruideniersbediende, want zij blijven jaar en dag vreemd aan alles wat buiten de beurs en de effecten omgaat, en toch hoe belangrijk de beurs en de handel voor de algemeene welvaart ook zijn, ze zijn niet het eenige en niet alles. Vroeger was 't in dat opzicht geheel anders.. Toen dreef de handel ons uitsluitend, nu eens voor- en dan eens achterwaarts. Tegenwoordig drijven en zeilen wij niet alleen door den handel. De beginselen der moderne maatschappij zijn niet aan de beurs, maar aan het leve ontleend. Wij staan of vallen niet langer met den koers van het goud.’
.....................
‘Ik vind dat jou Oom een allerberoerdst figuur in den raad maakt,’ zei de oude heer Meinert op zekeren Zondagmiddag tot Antoine, die bij de familie te dineeren gevraagd was. ‘Ik ben blij dat ik verstandig genoeg geweest ben, om geen vinger voor hem uittesteken, waartoe ik moet 't bekennen, van jou kant ook weinig moeite gedaan is. Ik kende den candidaat die tegen hem over stond ook niet, maar een paar vrinden hebben mij gezeid, dat die ten minste geen protectionist zou geweest zijn, zooals je Oom.’
‘Ik durfde u ook niet om uw invloed vragen,’ antwoordde Antoine. ‘De rol die Oom speelt is voor mij geen verrassing geweest, maar u begrijpt wel dat ik, die alles aan hem verplicht ben, daarvan niets meer mag zeggen.’
‘Dat spreekt vanzelf. Al dacht jijzelf er lijnrecht an-
{==126==} {>>pagina-aanduiding<<}
ders over dan hij, zou 't nog gemeen van je zijn, als je hem de hand niet boven 't hoofd hieldt. Alleen wil ik maar zeggen, dat we met zulke kerels een halve eeuw achteruit sukkelen en Amsterdam even slaperig zal blijven als 't is.’
Antoine keek voor zich op zijn bord en scheen al de zwaarte van dit argument te voelen, maar ook in het belang der firma met gelatenheid te dragen.
‘Menschen als mijn oom,’ zei hij na eenige oogenblikken zoo bescheiden mogelijk, en 't was duidelijk dat die bescheidenheid een bijzonder diepen indruk maakte, zoowel op Meinert als op de meisjes,’ menschen als mijn oom moeten in eene stad als Amsterdam in den gemeenteraad zitten. Zij vertegenwoordigen door hun naam den handelstand, al doen of zeggen zij ook niets.’
‘Hei! hei! jongeheer! dat ben ik niet met u eens, al is dit argument bij de verkiezingen al wel honderdmaal gebruikt door ouder en bezadiger lui dan gij - maar die redeneering is geen halve cent waard. Ik heb geen lust om dit glas lekkere port (ze is keurig niet waar? zoo goed als je oom met zijn geld ze ooit over de lippen gehad heeft) ik wil maar zeggen, dat ik geen lust heb om dit glas port te bedenen en het te laten verschalen, maar anders zou ik je over die theorie een heele speech kunnen houden, die je zou doen beven op je stoel van verontwaardiging over de slaapkopperigheid van zulke kerels als jou oom, wanneer hun beurs er niet bij betrokken is. In Indië heb ik daar staaltjes van gezien, die je de haren te bergen doen rijzen over de domheid en onbeschaamdheid van die menschen. En hier in Amsterdam? Meneer, je behoeft er mij niets van te vertellen: Iki heb er alles van gezien. Niet alleen jou oom, maar driekwart van al die groote meneeren zijn slaapkoppen, die niks doen dan couponnetjes knippen en op 'er doode gemak zitten te wachten, tot ik en anderen hun 't geld komen aanbrengen, en die dan op 't laatst nog in den gemeenteraad en de

{==127==} {>>pagina-aanduiding<<}

hemel weet waar al niet belanden, om 't ons hoogstkwalijk te nemen als we ons niet eerbiedig buigen voor hunne hoogwijze inzichten en handelingen. Ik, meneer! ik durf zeggen dat ik gesjouwd heb van den vroegen morgen tot den laten avond, en dat je dan wat te zien krijgt en letterwijs wordt en andere lui op de vingers leert kijken..... Maar denk je, dat ze zulke menschen als ik in den raad van een gemeente of in de Kamer willen hebben; denk je dat ze mij bij voorbeeld, al woonde ik hier honderd jaar, ooit zouden kiezen! Ik ben nu zelfs niet eens kiezer maar ik heb vrinden genoeg die het zijn en ik heb, uit zuivere liefhebberij, meermalen met hen over dat punt gesproken. ‘Meneer’, zeiden ze mij uit éénen mond, ‘als je niet van ouder tot ouder een Amsterdammer bent, en je hebt geen kapitaal handelshuis op je naam, en je kunt niet mee praten van de koffie en de tabak, niet zoo als ze groeien in Gods lieve natuur (daar weten ze met der allen nog niet zooveel van als een Javaansche jongen), dan behoef jij daarvoor niet hier te komen, want daarvan zult ge toch nooit iets te doen krijgen. 't Is hier alles handel en kantoor en die daar niet bijhoort, die kan wel rekenen dat hij nergens bijhoort.’
Hier viel Cor, die al lang op heete kolen gezeten had, pa in de rede met de vraag: ‘of hij nu haast gedaan had met die akelige politiek,’ en zei Sanne dat pa jaloersch was en niets liever zou willen, dan dat ze hem in den raad of nog liever in de Kamer kozen.
‘Praat van dingen daar je verstand van hebt,’ antwoordde meneer Meinert met een glimlach om deze laatste opmerking. ‘Meisjes als jij moeten zich bezighouden met crinolines en oorbellen. Laat de politiek aan de heeren en wees blij dat er niet mee te maken hebt.... In geen geval behoef jelui bang te wezen, dat ik in deze modderstad zal blijven wonen. Wij' Indisch-gasten behooren in den Haag. Eerstdaags gaan wij in de Javastraat een huis betrekken of een villa in het Willemspark. Zeg dan

{==128==} {>>pagina-aanduiding<<}

voor mijn part dat ik 't doe om in de Tweede Kamer te komen. Ik zal blij wezen als ik Amsterdam uit ben.’
't Was niet de eerste maal dat Meneer Meinert dit besluit met ernst en klem afkondigde, en Antoine, ofschoon hij reden had om zoodanige verplaatsing van de familie en vooral van zijn vriend Dolf niet wenschelijk te achten, trok 't zich dus niet bijzonder aan. Alleen vroeg hij met geveinsde belangstelling, die hij al meermalen aangewend had bij zulke gelegenheden, wanneer dit gebeuren zou.
‘O,’ viel Cor hier weder in, ‘dat zal gebeuren als wij ons allemaal vervelen, en we nergens in Amsterdam meer terecht komen. Wij amuseeren ons evenwel nog heel best en willen vooreerst nog niet weg. Gisteren ben ik met mama er op uit geweest en hebben we een huis op de Heerengracht gehuurd, een pracht van een huis en heel goedkoop.’.....
‘Dat is immers maar gekheid?’ vroeg meneer Meinert. ‘Ik zeg u dat er niets van komen kan. Ik kan u nu wel mededeelen waarom niet.... Ik heb juist van middag een brief uit den Haag gekregen, dat een heel mooi huis, waarmee ik uwe mama verrassen wou, voor mijne rekening gekocht is. Wij gaan dus binnen een week of drie verhuizen naar den Haag.’
‘Maar palief, 't is in vollen ernst waar’, viel nu mevrouw Meinert uit. ‘'t Is precies zooals Cor zei. Gisteren zijn wij er samen op uit geweest en hebben een huis gehuurd met een balkonnetje en een koepeltje in het tuintje. Ik heb 't voor drie jaar moeten nemen, maar we kunnen er altijd weer af als we willen, want 't is zoo mooi dat iedereen 't zal willen overnemen.’
Dat was een onaangename en zeer fatale samenloop van omstandigheden. 't Bleek na eenige opheldering dat de beide feiten waar waren, dat meneer in den Haag gekocht had op 'tzelfde oogenblik, waarop mevrouw in Amsterdam huurde. Evenwel tot eer van de familie zij gezegd dat deze misrekening, die licht had kunnen voor-
{==129==} {>>pagina-aanduiding<<}
komen worden, geen den minsten invloed had op de gemoedsstemming van een der aanwezigen. Met veel pret werd meneer Meinert van alle zijden aangevallen, en beschuldigd dat hij voorbarig en roekeloos te werk gegaan was, en desgelijks mevrouw geplaagd, dat zij haar man zoo'n leelijke kool gestoofd had. Aan de fmancieele schade dacht niemand. Daar de dames vooreerst nog in Amsterdan wilden blijven, kreeg meneer order dien eigen avond nog naar den Haag te schrijven, dat 't huis weer tegen elken prijs verkocht moest worden. Vervolgens werd een extra fijne flesch gedronken op de handigheid van mevrouw om huizen te huren.
‘En hebt gij 't huis gezien, melieve?’ vroeg meneer, nadat al deze schikkingen binnen vijf minuten gemaakt en afgesproken waren. ‘Gij en Cor zijt zeker met uwe aangeboren nieuwsgierigheid in alle hoeken en gaatjes gekropen?’
Mevrouw lachte luidkeels bij die vraag, en riep alle kinderen tot getuigen, hoe komiek een papa zij hadden, en welke rare dingen hij van haar vorderde. ‘Cor! vertel gij maar eens aan pa hoe 't geloopen is,’ - zei ze daarop, - ‘jij kunt dat beter dan ik.’
‘Och pa!’ zei Cor. ‘Als u niet zoo nieuwsgierig waart, zou ik 't u allang gezegd hebben. Wij hebben de beste getuigen die we verlangen kunnen, en u zult er zeker mee tevreden zijn. 't Is een huis van mevrouw van Droge, die we laatst zooals u je herinnert en ook nu weer bij de Salmen ontmoet hebben. 't Was haar wat te groot, zei ze, en zij wou liever naar een kleiner omzien. Zij had 't zelf met heel veel plezier een halfjaar bewoond en ze kon ons verzekeren dat 't ons best zou bevallen. Als ze er ons pleizier mee deed, konden wij 't voor drie jaar huren, mits u 't zelf liet opknappen ar dan moesten we ons haasten en geen halfuur wachten, want ze was in besprek met nog drie anderen, en die waren er alle drie dol op. Een van die zou 't zeker nemen. De prijs was

{==130==} {>>pagina-aanduiding<<}

heel ordentelijk, zooals zijzelf zei en mevrouw Salm bevestigde; 't was al 't minste wat men voor zoo'n familie als wij krijgen kon, en we mochten onszelve feliciteeren als we 't hadden. Zoo iets kwam maar een heel enkele maal voor, daar de wezenlijk goede huizen allemaal in vaste handen zijn.... u begrijpt, pa! dat wij toen maar dadelijk toegeslagen hebben..... Van morgen ben ik met ma eens gaan kijken.....’
‘En hoe beviel 't u toen?’ vroeg meneer Meinert.
Hier stoorde mevrouw weer door een schaterlach, en riep, terwijl ze in de handjes klapte van pret, dat Cor dat niet moest zeggen, dat meneer 't zelf maar eens moest gaan kijken, dat hij zich zeker half ziek zou lachen.
Daar Cor dit toestemde en onderwijl, overeenkomstig den wenk harer moeder, halsstarrig weigeren bleef er iets meer van te zeggen, verzocht meneer Meinert Antoine en Dolf, nog dien eigen middag eens met hem te gaan kijken, en stapten de heeren na het diner gezamelijk uit, achternagevolgd door het schateren en jubelen van mevrouw en de meisjes, dat ze nu eens iets voortreffelijks zouden zien.
Toen zij bij het aangegeven nommer kwamen, behoefden zij niet meer te vragen waarin dat voortreffelijke gelegen was, en toen zij de oude, uitgewoonde huizing, die meneer Meinert voor zijne rekening in orde moest laten maken en waarvoor hij een enorme huur betalen zou, op hun verzoek van onder tot boven bekeken hadden, was 't geen oogenblik twijfelachtig, of de goedhartige en luchthartige Oostersche dame had zich bij den neus laten nemen.
De indruk waarmee zij thuis terugkwamen, was dan ook geheel overeenkomstig de voorstelling van mevrouw, die, zooals wij hoorden, zich zeer vroolijk gemaakt had met de gedachte, dat zij zien zouden hoe ze bedrogen waren.
‘Dat wist ik wel’, riep ze, zoodra zij de trap opkwamen, ‘maar we gaan nu toch niet naar den Haag. Cor en ik zullen er nog wel weer eens op uitgaan.’
Voor deze laatste offerte bedankte meneer Meinert, ofschoon ook hij niet kon nalaten om de eerste proef op

{==131==} {>>pagina-aanduiding<<}

het bedoelde terrein door zijne vrouw afgelegd te lachen. Nog dien eigen avond schreef hij een briefje aan mevrouw van Droge, waarin hij een royale aanbieding deed, ingeval zij hem van de huur wilde ontslaan. Er was nog wel geen contract geteekend, maar hij was een fatsoenlijk en eerlijk man, en dus gehouden aan 'tgeen zijne vrouw gedaan had. Alleen verzekerde hij haar plechtig, dat hij in dat vochtige, leelijke krot geen voet met zijne familie zetten zou.
't Past niet in het verband van dit verhaal hier te vertellen, hoe het verder met deze aangelegenheid geloopen is. 't Zij genoeg, dat meneer Meinert in een zeer onaangename correspondentie met mevrouw van Droge, en daarna in een lang en droog proces gewikkeld werd, waarbij de hoofdquaestie liep over de vraag, of hij met de zijnen het gehuurde huis betrekken en bewonen moest of niet. Dit proces kostte hem veel geld. Nog meer geld kostte hem 't perceel in den Haag, dat hij op de weigering der dames, om vooreerst uit Amsterdam te gaan, weer had doen verkoopen, nadat 't tegen hoogen prijs was aangekocht om mevrouw te verrassen.
Toch verstoorde, gelijk wij zagen, noch dat verlies noch het proces, de vroolijke stemming van de Meinerts. Integendeel, nog weken daarna plaagden mama en Cor hun man en vader met de aardige manier, waarop ze hem bij den neus gehad hadden, en stemde meneer in met de algemeene pret.
Toen Antoine na deze vroolijke familie-scène naar huis wandelde, kon hij niet nalaten zich te ergeren over de lichtzinnigheid waarvan hij getuige geweest was. Meer dan iets was dit een bewijs van de goede vorderingen door hem in den geest der firma gemaakt. Niet zonder innerlijk genoegen maakte hij de opmerking, dat zulke roekeloosheden voor hem gelijk begonnen te staan met de grillen van een krankzinnigen. ‘Als je geld verteeren wilt’, prevelde hij, en dit was een zedeles die hij zichzelven gaf, ‘als je geld verteeren wilt, moet je 't nooit zoo doen, dat

{==132==} {>>pagina-aanduiding<<}

je er geen plezier van hebt. 't Is in elk geval een dwaasheid uit dartelheid en hrooddronkenheid een ander te verrijken.’.... Nadat hij dit gezegd had, stapte Antoine met vrij wat meer zelfvertrouwen en hoogmoed dan ooit te voren naar 't kantoor, waar hij weldra in een tooverkring van cijfers de geheele familie Meinert vergat. Hij vermoedde niet, dat 't hem reeds na een paar dagen blijken zou, hoe hij zich in de ontvangen indrukken deerlijk had vergist, zooals ook de lezer op 't oogenblik zien zal.
't Gebeurde dan dat Antoine, die om de een of andere onbeduidende oorzaak zijn vriend Dolf moest spreken, als naar gewoonte, zonder aangediend te zijn, de gezelschapskamer van de familie Meinert binnenstapte, en met verbazing mevrouw met Oor en Suze in gezelschap van twee heeren vond, die hem met eenige confusie als een paar vrinden van den huize werden voorgesteld.
Ze waren Antoine ten eenenmale onbekend. Nog nimmer had hij, óf door Dolf óf door diens papa hunne namen hooren noemen. Toch bleek 't hem al zeer spoedig, dat de heeren hier niet voor de eerste maal waren, ja, dat zij met de beide meisjes op een beteren en meer vertrouwelijken voet verkeerden, dan zelfs in dezen, kring na een paar deftige visites denkbaar was. De heeren, die zich zeer weinig om Antoine of diens tegenwoordigheid schenen te bekommeren, maakten op de meest brutale wijze 't hof aan mevrouw en de dochters beiden, en 't zou bezwaarlijk uittemaken geweest zijn, wie van deze dames, door hare blijkbare genegenheid heen, 't sterkst coquetteerde. Mevrouw toonde zich ongetwijfeld meer ervaren, en had het zedelijke voordeel, dat al hare pogingen om de beide heeren te boeien in het belang harer dochters waren.
Antoine begreep dat hij, door zich te verwijderen, eene lompheid zou begaan. Hij bleef dus, ook toen hij vernomen had dat Dolf en diens papa uit de stad waren en niet voor den laatsten trein thuis zouden komen, nog eenigen

{==133==} {>>pagina-aanduiding<<}

tijd zitten, en mengde zich zelfs in het gesprek, alsof hij niet begreep wat hier omging.
Toen hij eindelijk opstond en afscheidnam, geleidde mevrouw zelve hem tot op den gang. Daar legde zij schertsend haar kleine handje op zijn mond, en bezwoer hem dat hij van 'tgeen hij gezien had, noch aan Dolf noch aan haar man ooit iets zou laten merken. ‘Papa is tegen het engagement van de meisjes met de beide heeren, die gij zooeven ontmoet hebt. Ik behoef u niet te zeggen, dat ik van een geheel ander gevoelen ben. Mijn man meent dat de familiebetrekkingen en de positie van de jongelui ons moeten nopen, om hun conversatie met onze dochters zooveel mogelijk tegentewerken. 't Zou te lang zijn om u nu te vertellen, waarom hij er zoo over denkt, maar ik kan u verzekeren dat 't dwaze grillen van Meinert zijn en anders niet. Verleden jaar, toen we een kwartier in Arnhem hadden, hebben wij daarover de hevigste scènes gehad, en heeft mijn man deze heeren de deur gewezen, met de bedreiging ze van de trappen te zullen gooien, als ze weerom kwamen..... Nu weet gij, welke zenuwachtige teere schepseltjes Cor en Suze zijn, en zult ge licht kunnen begrijpen dat ik mij, toen ik bemerkte dat zij van de jongens bleven houden, niet gebonden achtte aan het bevel van mijn man. Nu weet meneer niet, dat zij sinds een week of zes allebei hier in Amsterdam gevestigd zijn..... Ik zal u van een en ander wel eens wat meer vertellen. Voor 't oogenblik bid ik u van deze ontmoeting te zwijgen.’
Antoine, die geen enkele reden had om tusschen meneer en mevrouw Meinert eene keus te doen, maar liever beiden te vrind wilde houden, door nu den een en dan de andere een kleine dienst te doen, haastte zich, mevrouw de verzekering zijner onbeperkte bescheidenheid te geven. In zijn hart was hij blij in haar geheimen te zijn ingewijd, en een kant van haar karakter bekeken te hebben, waarvan hij tot nog toe niets had vermoed.

{==134==} {>>pagina-aanduiding<<}

‘Ah, kleine heksen!’ zei hij bij zichzelven toen hij, na afscheid van mevrouw genomen te hebben, de trap afdaalde, ‘moest daarom 't huis in den Haag van de hand gedaan worden en is de familie daarom zoo aan Amsterdam gehecht?’.... en hij kreeg weer respect voor die luchthartige en dartele vrouwen, die zoo argeloos den draak staken met al wat overleg en berekening heette, want hij zag, dat er achter die argeloosheid eene mate van sluwheid school, waarvan hij al de waarde wist te schatten. ‘Zelfs mama met haar kinderlijken eenvoud is eene intrigante,’ prevelde hij met ongeveinsde bewondering.



{==135==} {>>pagina-aanduiding<<}

Dertigste hoofdstuk.

De eerste wintervergadering van het departement Eerloo-Ganderkerk.

De zomer en een goed deel van den herfst waren voorbij. 't Begon eenzaam te worden op het land en bedrijvig in de stallen. Er was geen spriet hooi meer te vinden op de straat. De wind, die nu en dan koud en guur langs de hoeken schoot, woei niets omhoog dan een weinigje zand, dat de steenen blank schuurde, alsof ze reeds bevroren waren.
De boomen hadden meer dan de helft van hunne bladeren laten vallen, en terwijl de voorbijganger er naar keek, rolden telkens andere voor zijne voeten. Ze lieten zich vallen van de groenbemoste takken, alsof 't hun onverschillig was waar ze terecht kwamen, eigenlijk blij waren dat er aan hun rampzalig bestaan een end kwam. Waartoe zouden zij ook hun leven hebben willen verlengd zien? Ze waren niet meer noodig om de wandelaars te beschutten tegen de zon, en er sprongen geen kleine zingende vogeltjes meer rond, die schuilhoekje speelden in de groene prieeltjes, of hunne nestjes wegstopten achter de dichte schermen. Ook waren zij door de zon verschroeid en gerimpeld als oude menschen, op wier kruin het leven al te fel geschenen heeft.
De huizen in het dorp, die er nu bijna vijf maanden lang zoo landelijk hadden uitgezien en in dat opzicht de

{==136==} {>>pagina-aanduiding<<}

bewondering van den stedeling geweest waren, als deze in zijn phaeton ratelend door de straat rolde en aan zijne lieve wederhelft verzekerde, dat zijn oud hart weer jong werd, zoodra hij zoo'n idyllisch dorp en zulke net geschilderde huisjes in 't oog kreeg... de huizen van het dorp, zeg ik, zagen er bij 't kaal worden van de boomen vrij wat nederiger en eenvoudiger uit dan voor zes weken. Zij schenen hun groen jagerspakje uitgetrokken te hebben, en hadden zich weer gestoken in hun eenvoudig grauw werkmansbuis. 't Was nu duidelijk, dat zij huizen waren niet van dichters en Arcadische herders, maar van gewone timmerlui en wagenmakers, die alleen hierin onderscheiden waren van hunne collega's in de stad, dat zij iets minder van hun vak verstonden, ofschoon ze dat juist 's winters bepaald ontkenden. Zij hielden dan stijf en strak staande, dat ze voor den besten niet behoefden ondertedoen, en zij zeiden dit met volle gerustheid, omdat niemand in zijn hoofd zou gekregen hebben met dubbele kosten een schrijnwerker of smid uit de stad te laten komen. Al deze dorpelijke zelfgenoegzaamheid nam evenwel niet weg dat het dorp er vrij verveloos en kaal uitzag.
Ook de villa's in den omtrek hadden een naargeestig voorkomen. Ze waren potdicht gesloten en in de paden begon het ruigt welig te groeien. Met hunne houten luiken voor de ramen en hun vale rieten of groenbewassen pannen daken geleken de koepels aan den weg meer op lijkenhuisjes dan op gezellige vertrekjes, waarin door oude lui thee gedronken was en door jonge menschen liefdesverklaringen afgelegd waren. Een enkele villa die nu al, de hemel weet voor wien, te huur aangeslagen was scheen zelfs met sprekende woorden het dorp te willen toeroepen, dat de dagen zijner heerlijkheid voorbij waren, dat er weldra ook zomers geen fatsoenlijk mensch zou te vinden zijn, behalve de notaris, die al de villa's aan de sloopers verkocht had.
Onder deze omstandigheden decreteerde het bestuur

{==137==} {>>pagina-aanduiding<<}

van 't departement van 't Nut Eerloo-Ganderkerk, dat de tijd zijner heerschappij gekomen was en 't zich geroepen achtte de zorg voor de handhaving van beschaving en levenslust te aanvaarden. Op Woensdag na volle maan werd de eerste bijeenkomst bepaald. Meneer Beels, in de jongste algemeene vergadering met algemeene stemmen tot voorzitter verkozen, nam op zich om dien avond, naar den eisch der gelegenheid, op waardige en betamelijke wijze, te openen. Hij zelf zou eene verhandeling, mitsgaders de noodige bijdragen houden. 't Behoeft niet gezegd te worden, dat dit vooruitzicht het geheele dorp acht dagen te voren al in rep en roer bracht. Ook onder de pleegkinderen en eigen kinderen van den president was 't vol drukte en beweging.
‘Als pa maar niet te veel grog drinkt,’ zei de kleine Egbert, een jongen van acht of negen jaar en een van de hoopvolle telgen aan wie Beels zijn naam zou nalaten.’ ‘Jans zegt dat pa verleden jaar nooit anders dan grog dronk als hij op 't Nut was. Jans had 't, zei ze, van een van de jongens, die tot zes glazen toe geteld had.’
‘Jij bent een kwade, ondeugende jongen,’ viel Jansje hier in. ‘Ik heb je gezeid dat jij 't niet vertellen mocht. Jij zegt ook altijd weer over, wat ik je vertel.’
‘Nou, dat is ook zoo erg niet,’ meende een van de oosterlingen. ‘Als mijn papa wil, dan kan hij wel honderd glazen grog drinken. Ik heb hem eens met drie Javanen zien drinken, dat er niets overbleef dan een leeg vat, dat ze toen op 't erf gerold hebben. Aan boord kreeg ik 's avonds ook altijd een groot glas grog van den kapitein, maar ik hield er niet veel van, omdat hij er nooit genoeg suiker in deed.’
‘We moeten van avond maar eens heel hard in de handen klappen,’ merkte nu een van de andere jongens op. ‘Ik heb een paar kaften van schriften in mijn zak, om tusschen mijn handen te houden en tegen mekaar te slaan.’

{==138==} {>>pagina-aanduiding<<}

‘En ik heb nieuwe hakken onder mijne schoenen,’ merkte de andere pleegzoon uit Insulinde aan. ‘Ik zal trappen zoo hard als ik kan en anders gaan we maar net als de vorige keer “hoera” roepen.’
‘Neen, doe dat niet’, zei een van de jonge Beelsen nu. ‘Je weet wel dat de menschen ons toen zoo raar aankeken en pa heeft gezegd, dat hij ons nooit weer meenam, als we dat deden.’
‘Gut!’ zei de jongen die zooeven gesproken had. ‘Je vader heeft veel te graag dat we hard kloppen als hij gedaan heeft. Hij zal ons niet licht thuis laten.’
‘Ja, maar hij zei tegen ma en Carolien, dat 't zoo gek stond. 't Was net of hij ons had opgestookt, als we zoo erg veel leven maakten.’
‘Nou! en wat zei je ma tóen?’
‘Ja, ma zei dat ze dat ook wel vond, maar Carolien riep, dat 't dan net was zooals 't hoorde, want dat wij pa er bepaald pleizier mee deden, en zij was er nu al lang aan gewend dat de menschen haar daarmee plaagden en zeiden, dat pa altijd zijn regiment paukenslagers meebracht.’
Dat meende de andere ook, en daarom zou hij maar stilletjes met dat kloppen en schreeuwen voortgaan. ‘De vorige keer,’ voegde hij er bij, ‘heb ik een van de jongens van Krenen die vlak voor mij zat, zóó geknepen, dat hij 't uitgilde en toen begonnen de anderen nog harder te bulken.’
Daar de overigen hartelijk om deze mededeeling lachten, was 't duidelijk dat de eigenzonen en pleegzonen van Beels allen met de beste voornemens naar 't Nut zouden gaan. Frans Holster, die met belangstelling en schrik naar het zooeven gehoorde geluisterd had, vatte ook het vaste plan op, om evenals de anderen te doen en niet achterteblijven in applaudissement.
Onze Frans was nu ongeveer een halfjaar bij meneer en mevrouw Beels, en zijn eerste indrukken hadden zich

{==139==} {>>pagina-aanduiding<<}

aanmerkelijk gewijzigd. Gewoon aan figuren als baas Rol en diens vrouw, scheen dit nieuwe paar pleegouders hem eene verschijning uit eene andere wereld. De tint van fatsoenlijkheid, die over alles heen gelegd werd, was wel zeer geschikt om den knaap te verblinden. Al keken hier en daar de gebreken en zonden door de reten, het vernis was zeer dik en ging zelfs over vrij breede reten heen.
Toen het begon te schemeren, drukten allen, pleeg- en eigenkinderen, hunne witte en bruine gezichten tegen de ramen van de zijkamer. Ondanks de vrijmoedigheid waarmee zij onder elkaar over de zaak keuvelden, gevoelden zij toch dat ze min of meer bij 't succes van den avond betrokken waren. Als echte kleine comedianten, die in onnatuurlijkheid en kunstmatigheid werden voorgegaan en grootgebracht, mochten ze achter de schermen en in de kleedkamer onder mekaar eens lachen om de vertooning - hoe meer 't o ogenblik naderde, waarop het scherm zou opgaan, hoe ernstiger zij elk voor zich de zaak opnamen.
‘Daar hoor ik 't rijtuig van de Bumerkamp al,’ riep een van de jongens. ‘Ze hebben zeker logé's want 't is de groote barouchette.’.....
‘Malle jongen! 't is een mestkar. Job van der Ham moet van avond mest rijden voor den dominé. Dat doen ze altijd als 't Nut is, omdat de jufvrouw er dan geen last van heeft, zooals ze zeit.’
‘Nou, mest of niet, ze zullen van de Bumerkamp toch wel komen. De jonker zal zeker wel weer dronken wezen. Verleden jaar rolde hij over een paar stoelen tegen 't buffet aan. We hebben ons half ziek om hem gelachen. Ken jij den jonker?’ vroeg hij aan Frans. ‘Je moet maar eens opletten. Hij loopt den heelen avond door de zaal. Dan zit hij hier en dan daar, en hij is bijna altijd dronken.’
‘Ik geloof, dat ik hem wel ken,’ antwoordde Frans. ‘Verleden week zag ik hem nog met Eduard loopen, en ik heb hem al gezien toen ik hier kwam. Ik heb jelui

{==140==} {>>pagina-aanduiding<<}

wel eens verteld, dat hij toen meneer Palm nog voorbij wou rijden, maar de zwartjes waren hem de baas.’
‘O ja,’ zei de andere onverschillig. ‘Nou, ze zullen van de Palmen ook wel komen van avond.’....
‘Daar gaat de jufvrouw van den meester al vast vooruit,’ riep nu een van de kinderen aan 't andere raam..... ‘en daar ginds komt Janning met zijn bult ook aan. De nieuwe ondermeester van van Krenen zei gisteren, dat hij nog nooit zoo'n bult gezien had, en dat ze met hem op de kermis moesten reizen.’
‘Nou, dan moet de ondermeester zelf maar meegaan om de centen optehalen. Ik vind 't een nare vent,’ meende een andere..............
Op deze en soortgelijke wijze hielden de kinderen zich bezig, terwijl Beels en zijne vrouw zich gereed maakten en Carolien hare laatste orders aan de meid gaf. Zij deed 't haastig en gejaagd, want ook zij scheen reden te hebben dezen avond bijzonder veel werk te maken van haar toilet. Af en toe bestrafte zij den overmoed van de kinderen. Toen er over den jonker van de Bumerkamp gehandeld werd, was zij in een ommezien de kamer uit.
En ondertusschen maakten al de oude en jonge dames in Eerloo zich zoo mooi, als geld en jaren maar toelieten. De eerste nutsavond was een wereldgebeurtenis, en er werd met de wereldsche ijdelheid al net zoo gespeeld als overal.
De vrouw van den dokter, die een zeer groot gezin had en altijd hoog opgaf van haar zorgen en beslommeringen, zocht haar mooiste plunje bijeen, en vond dat een nieuw fluweel lint 'twelk zij onlangs van een marskramer gekocht had, geen slecht effect maakte op haar taankleurigen hals. Een oude coquette weduwe, die reeds sinds vijfentwintig jaar op alle wegen en paden haar netten uitgespannen hield, en ze elken dag nog weer uitzette met een geduld eene betere zaak waardig, reeg haar middel zoo in, dat ze begon te kuchen, maar vond dat 't nog

{==141==} {>>pagina-aanduiding<<}

wel de moeite waard was een weinigje pijn uittestaan, als men zoo'n taile kon vertoonen. Twee jongedochters van vijf à zes en dertig jaar, die elkaar in 't leven hielden door onoprechte complimenten, en elken avond eikaars krullen in papillotten zetten, rolden ook nu met bijzondere zorg de stugge wederzijdsche haren om de wederzijdsche magere vingers, en prevelden elkaar iets van zij en fluweel in het oor, dat niet onaangenaam was om aantehooren.
Ook was er in Eerloo meer dan eene moeder, die hare huwbare dochters raad en voorlichting gaf, hoe ze zich wel en hoe zij zich niet behoorden te gedragen, en die dit deed met evenveel tact en evenveel ijver, als de verstandigste moeder in de stad, wanneer zij hare troepen in 't vuur wenscht te brengen. Bovendien waren er ook al weer net zoogoed als in de stad, jonge meisjes, die geen raad en voorlichting meer noodig hadden, die hare moeders ver de baas bleken te zijn in wereldkennis en talent, zooals dit behoort in eene wereld die elken dag vertelt, dat zij zich niet alleen beweegt, maar krachtig vooruitgaat.
En onderwijl bond meneer Beels een onberispelijk witte das, die expresselijk voor gelegenheden als deze bewaard werd, om zijn deftigen hals, keek vergenoegd in den spiegel en knikte tegen zichzelven. Hij zag er nog zoo kwaad niet uit. Hij maakte in elk geval het figuur, dat hij op zijn leeftijd en in zijn positie behoorde te maken. Hij was altijd geweest wat men een knappen jongen noemt, en hij kon ook nu nog aanspraak maken op mannelijke schoonheid, want wat hem aan frischheid ontbrak, dat vei'goedde de deftigheid van zijn uiterlijk. Zelfs de ietwat roode neus misstond niet, als men hem uit dat oogpunt beschouwde, en meneer Beels beschonwde zichzelven, als hij in 't Nut moest optreden, nooit anders dan uit dat oogpunt. Bovendien er lag op dit moment een tint van zelfgenoegzame tevredenheid over zijn gelaat. Hij was (en dit mijne waarde lezer! is een groot voordeel

{==142==} {>>pagina-aanduiding<<}

niet enkel voor een Nutsverhandelaar, maar zelfs voor ministers, als zij in de Tweede Kamer een wetsvoorstel komen verdedigen) Beels was zeker van zijn succes. Hij had een paar jaar geleden op vereerend verzoek eens ‘gelezen’ in een Nut, op eene plaats, die niet zoo precies in de buurt lag!, waar hij dus min of meer onbekend kon genoemd worden. Welnu, dat was hem toen niets bevallen. Ofschoon de uitkomst, zooals hij meermalen aan vertrouwde vrienden gezegd had, zeer bevredigend, zelfs zeer streelend geweest was, had hij 't toen toch benauwd, of liever niet zoo heel rustig gehad. Men kon nooit weten hoe men eens een avond ongelukkig kon zijn, en hem waren wel voorbeelden bekend, dat dit aan werkelijk hoogstbegaafde verhandelaars overkomen was, en wat dan?... Ook was 't publiek dikwijls buitengewoon dom en onbevattelijk, en iemand die dat niet vooruit weet, kan daarvan de dupe worden. In Eerloo evenwel had hij een publiek, dat hij als 't ware zelf gevormd en opgekweekt had, waarvan hij kon zeggen, dat hij den smaak, het aesthetisch gevoel en het oordeel, tot eene buitengewone hoogte opgevoerd had. Welnu, van dit publiek was hij zeker. Dit publiek benauwde hem niet. Tegenover dit publiek behoefde hij geene buitengewone maatregelen te nemen... Beels trok, terwijl hij deze dingen overdacht, zijn das zoo stijf dicht, dat hij blauw en paars werd. 't Was alsof hij wilde bewijzen, dat hij hier geen angst of benauwdheid zou kennen, al was zijn keel ook geheel en al dicht. Hij zou nïet stikken, al sloot hij met eigen hand alle lucht af.
Zooals meneer Beels over het publiek, ten aanzien van het oordeel over de letterkundige verdienste zijner verhandelingen dacht, scheen mevrouw over datzelfde publiek te denken, ten opzichte van den smaak voor hare eigenaardige bevalligheid. Ook deze stond boven het begrip van de menschen die haar zouden omringen. Zelfs de dames van de groote heerengoederen waren niet in staat, om het fijne van hare elegantie te bevatten; want allen, ook die

{==143==} {>>pagina-aanduiding<<}

aanzienlijke dames, zouden haar, evenals elkander, over 't geheel, in 't groot, als ensemble beoordeelen, en daarin lag niet de eigenaardige fijnheid en deftigheid van mevrouw Beels. Haar verdienste moest gezocht worden in de détails. Men moest weten optemerken, hoeveel smaak er was in de keus der kleuren en in de evenredigheid der onderscheiden deelen en onderdeelen van het kostuum waarmee zij in 't publiek verscheen, want kon zij al niet in damast of zware zijde optreden, toch trad zij op zooals geen der andere dames. ‘Mijn lieve Beels zegt altijd,’ zoo sprak ze dien eigen avond nog tot mevrouw Kans, de echtgenoot van den eenigen handelaar die in Eerloo rijk geworden was en die ditmaal toevallig naast haar zat, ‘mijn lieve Beels beweert altijd, dat ik over 't algemeen wel ouder, maar in bijzonderheden dagelijks jonger word.’
‘Hoe meent meneer Beels dat?’ vroeg mevrouw Kans, die niet zeer vlug van bevatting was. ‘Mij dunkt, een mensch kan niet in 't algemeen ouder en in bijzonderheden jonger worden.’
‘Neen dat kan een mensch ook niet,’ antwoordde mevrouw Beels, en ze lei op 't woord mensch zulk een nadruk, dat haar buurvrouw begreep iets heels doms gezegd te hebben. ‘Een mensch k an niet in 't algemeen ouder en in bijzonderheden jonger worden, of een mensch moet zichzelf geheel meester zijn en voor zijne kleine bevalligheden zorgen, alsof 't een pasgeboren kind betrof. De meeste vrouwen doen dat niet en daarom zijn ze zoo vroeg oud,’ en mevrouw Beels wendde zich wrevelig van mevrouw Kans af, die in 't geheel geen smaak of ontwikkeling scheen te hebben, en richtte een onverschillig woord tot de dame, die aan de andere zij naast haar zat.
Voor ieder die opmerkzaam toekeek, behoefde 't geen geheim te blijven, wat mevrouw Beels met die onderscheiding van het algemeene en bijzondere in haar verouderingsproces bedoelde. Elk die wat meer van de wereld gezien heeft dan de vrouw van meneer Kans, welke dame nooit

{==144==} {>>pagina-aanduiding<<}

verder dan twee uur van haar dorp geweest was, weet dat die onderscheiding volstrekt niet nieuw is, maar de gewone toevlucht van ijdele en coquette vrouwen, als hare levensomstandigheden niet in overeenstemming zijn met de hooge vlucht harer inbeelding, als zij voelen dat hare jaren klimmen en het bevallige harer verschijning nog maar alleen in eigen voorsteng bestaat. Lieve hemel! hoe wanhopig hecht zich dan het arme hart van vele onzer bevallige reisgenooten naar de eeuwigheid aan de kleine sieraden en krullen, die ze in het tijdperk harer lente of nog in den voorzomer hebben weten aantebrengen. Gij en ik, mijn vriendelijke lezer, kunnen daar gerust over spreken, omdat wijzelve er part noch deel aan hebben, maar ik vraag u, is 't niet treurig om aantezien, hoe deze verblinden zich vasthouden aan hare verwelkende en rimpelende schoonheid, niet dan stuk voor stuk en na herhaalde aanmaning de onderscheiden decoraties willen afstaan, waarmee zij zoo menigeen betooverd hebben; hoe zij de zijschermen nog jaren lang blijven opzetten en arrangeeren, nadat het voorscherm reeds gevallen is, of het publiek voorlang naar andere beroemde acteurs en actrices met frissche costuums en nieuwe coulises verloopen is? 't Is al zeer veel, als iemand van die soort erkennen wil dat zij over 't algemeen veroudert. Men moet de argelooze oprechtheid bezitten, die den omgang tusschen Beels en zijne vrouw kenmerkte, om elkaar dienaangaande niet te bedriegen.....
De vergaderzaal van het departement Eerloo-Ganderkerk was in het logement. Door de omstandigheid, dat er vele villa's om Eerloo lagen en het dorp des zomers druk bezocht werd, was dat logement grooter dan gewoonlijk in dorpen van dit gehalte en de zaal van 't Nut een vrij ruim vertrek. 't Deed in de verte zelfs aan een stadslokaal denken. Bij den eersten oogopslag kon men waarnemen, dat die halfslachtigheid der zaal geheel in overeenstemming was met die van het publiek 'twelk zich langzamerhand hier verzameld had. Dat publiek scheen een

{==145==} {>>pagina-aanduiding<<}

protest tegen de breeduitgewerkte standen-theoriën waarop de meeste leerboeken over geschiedenis en beschaving gebouwd zijn, en tevens, als men 't iets meer van nabij bekeek, de bevestiging van de bewering van eenige zwartgallige menschen, dat de Fransche revolutie wel de hoofden van vele aristocraten, maar niet de drakenkoppen van het monster aristrocratie heeft afgekapt, dat integendeel de aristocratie door alle standen en rangen der maatschappij heenkruipt en in den grond der zaak niets anders is dan een tochtschermpje, 'twelk iedereen aan zijn linkerhand opzet, terwijl hij dat aan zijne rechter, omdat het 't schermpje van zijn buurman is, verwenscht.
De families van de vier heerengoederen, die het Nut heden avond met hare tegenwoordigheid vereerden, werden met kennelijke onderscheiding behandeld. Mevrouw de barones van de Bumerkamp kreeg een stoel op de eerste rij, vlak in 't midden, terwijl de secretaris van het departement drie of vier andere stoelen op zij schopte, die hem verhinderden de noodige ruimte te maken, iets wat de naburige dames zeer impertinent vonden, ofschoon zij voor mevrouw de barones bogen, alsof zij gevoelden en erkenden zelve des noods op zij geschopt te willen worden, als deze niet ruim genoeg zat. De jonker, die achter zijne mama aandrentelde, was tot aller verbazing nog volkomen nuchter en posteerde zich daarom vrij onhandig tegen den zijmuur, waar hij confuse handjes wisselde met een paar klerken van de secretarie, die al herhaald de opmerking gemaakt hadden, dat 't van avond heel vol zou loopen en dat 't een mooi begin was voor den winter.
Zooais de lezer begrijpt, was Beels in zijn qualiteit van voorzitter iets vroeger dan zijne huisgenooten naar de vergadering gegaan. Deze kwamen nu onmiddelijk na de Bumerkamp (wat een gevolg van mevrouws opzettelijke berekening en het observatorium van de kinderen was) onder geleide van Eduard, die er evenwel knorrig en ontstemd uitzag. Daarentegen was mevrouw glansrijker dan

{==146==} {>>pagina-aanduiding<<}

ooit, en zag Caroline er in haar wit kleedje wezenlijk lief en als een beeld van de onschuld uit. Zij wierp bij 't binnenkomen een triumfanten blik naar den jonker van de Bumerkamp, en zag daarop Eduard aan, alsof ze vragen wilde wat hij hier eigenlijk deed.
Ten einde mijne lezers niet langer dan noodig is in onzekerheid of twijfel te laten, zal ik even meedeelen wat die beide blikken beteekenden. Frans, die vlak naast haar liep en 't zag, herinnerde zich een en ander, toen latere gebeurtenissen hadden plaatsgehad, zeer goed.
Jonker Eduard was in de laatste maanden in zijne verhouding tot de familie Beels niet meer volkomen dezelfde, als toen wij zijne kennis maakten. Zijn grootvader, die zich nooit iets aan hem had laten gelegen liggen, had de lucht gekregen van de plannen die het edele echtpaar, aan 'twelk hij de zorg voor zijn kleinzoon uitsluitend had overgelaten, met dezen vormde... en die plannen waren niet naar zijn zin. Zonder rechtstreeks vijandig optetreden, had hij Eduard eensklaps bij zich ontboden en hem verteld, dat hij zijn liefdevolle grootvader was, de man die hem tot nog toe jaarlijks van 't noodige geld voorzien had. Daarop had hij hem medegedeeld, dat hij een ingekankerden afkeer van mesalliances had, en gevraagd of de jongen eenige genegenheid voor de dochter van meneer Beels in zijn hart bespeurde. Indien dat 't geval was, verzocht hij hem dringend die genegenheid onmiddellijk te verwijderen.
Door deze onverwachte bemoeiing van een man die zich nooit 't minste aan hem had laten gelegen liggen, had jonker Eduard aanleiding gekregen, om zichzelven op het aangegeven punt eens te onderzoeken, en ziet, nu was 't hem gebleken, dat hij werkelijk voor Caroline Beels iets koesterde en gevoelde, wat zonder veel overdrijving of overspanning wel met den naam van genegenheid kon bestempeld worden. Hij had daarop ernstig nagedacht over de mogelijkheid om dat zeker iets, volgens den wensch van

{==147==} {>>pagina-aanduiding<<}

zijn grootvader, uit zijn hart te verbannen, maar was juist daardoor tot de overtuiging gekomen, dat dit niet mogelijk was. Als zijn grootvader de zaak stil had laten begaan, zou Eduard misschien langzamerhand vanzelf tot het gewenschte besluit gekomen zijn, terwijl zooals wij weten de manier waarop Carolien hem behandelde daartoe niet weinig kon hebben meegewerkt... nu het bepaald gevraagd werd, en een man die zich nooit met zijne belangen bemoeid had op eenmaal over de heiligste en meest vrije gemoedsbewegingen van zijn kleinzoon beschikken wou, nu zou 't lafheid geweest zijn om niet smoorlijk verliefd te worden.
Dientengevolge werd Eduard dan ook smoorlijk verliefd en maakte allerlei capriolen om het voorwerp zijner genegenheid heen, die meneer en mevrouw Beels in verrukking brachten, maar bij Carolien een tegenovergestelde werking hadden dan zij moesten teweegbrengen. Zij lachte den jonker in zijn gezicht uit. Zij zei hem onverholen, dat ze niet van hem gediend bliefde, en om papa's of mama's toorn net zooveel gaf als om zijn wanhoop. Hij was haar te min. Zijn adel v/as haar niet hoog genoeg. 't Fortuin, dat hij had of wachten mocht, was te onbeduidend. Dat hijzelf van zijn persoon niets aanbevelingswaardigs had.... dat wist hij wel, dat behoefde ze hem niet te zeggen. Dat was ook iets wat bij haar nooit in aanmerking zou komen. Zij hield zich aan 'tgeen ze hem meermalen gezegd had, dat was alleen aan den aanzienlijksten naam en 't meeste geld.
Om hem te toonen dat zij dit meende, had ze sinds deze verklaring hare netten uitgezet naar den kant van de Bumerkamp. De jonker van die heerlijkheid was de eenige die haar waard was, al wist ze heelgoed dat de kwade wereld hem een losbol noemde, maar iemand die rijker was dan alle anderen mocht zich over de gewone zedeleer heenzetten. Ook twijfelde zij niet, of de jonker van de Bumerkamp zou wel bedaren. Zijn vader was

{==148==} {>>pagina-aanduiding<<}

ook zoo geweest in zijn jeugd, zooals algemeen verteld werd.
‘En mij verwijt ze altijd dat ik een doordraaier ben,’ jammerde Eduard.
Nu had 't Caroline niet veel moeite gekost, om den jonker van de Bumerkamp in hare netten te lokken. Hij was, ofschoon hij dronk als een tempener en vloekte als een paardenkooper, een groote lummel en in tegenwoordigheid van dames zoo verlegen en onhandig als een pasgeboren kind. Zijne moeder had hem nooit andere indrukken gegeven, dan dat de vrouw het bestuur der zaken in handen moet hebben, en zorgen dat niets de heeren der schepping kan hinderen bij hunne vermaken. Zóó had hij haar zien omspringen met zyn vader, die aan een portwijn-beroerte bezweken was en zóó deed zij ook met hem. De jonker achtte de vrouwen niet, maar hij zag tegen elk meisje op als tegen een onbekend wezen, dat meer van de wereld wist dan hij, die alleen in den stal en in de gelagkamer op zijne plaats was. Caroline behoefde maar een paar malen te laten merken, dat zij hem met geduld aanhoorde en hij werd haar gewillige slaaf, die haar vertelde van zijne vrienden de kunstrijders, en zijne neven van de legatie, van de nieuwe paarden die hij gekocht bad en de adelijke familie waaraan hij door zijne geboorte vermaagschapt was, tot haar de oogen begonnen dichttevallen en de jonker zich verontschuldigde dat hij haar misschien verveeld had. Daarna, toen hij een beetje aan hare tegenwoordigheid gewend was, kwam de jonker met Eduard mee naar het huis van Beels en dronk thee met mevrouw, terwijl Carolien op de piano speelde. Als zij gedaan had, sloeg hij bij wijze van applaudissement met zijn karwats tegen zijn hooge rijlaarzen, en zei als deze hem uitliet, tot Eduard, dat Carolien een drommelsch aardige meid was, en dat hij vooreerst geen druppel grog zou drinken. Van daar ging hij dan meestal nog even naar de societeit en vergenoegde zich met een paar flesschen roode wijn, terwijl

{==149==} {>>pagina-aanduiding<<}

hij 't uitschreeuwde van pleizier over de uien van Beels, die op dat uur als raketten door de kamer vlogen.
Als Eduard den volgenden dag bij hem kwam, en hem verweet dat hij Carolien 't hof maakte, lachte de schrandere jonker zijn vriend uit, en zei dat Eduard jaloersch en een gek was, dat er geen enkele reden bestond om op hem jaloersch te wezen; en als zijne mama hem vroeg of 't waar was wat men vertelde, dat hij tegenwoordig zoo druk bij Beels aan huis kwam, die niet veel meer dan een verloopen schoolmeester moest zijn, dan lachte de schrandere jonker ook zijne aristocratische moeder uit, en gaf zijn stellige voornemen te kennen, nooit te zullen trouwen, en zijne meening dat 't hem toch niet kwalijk te nemen was, als de eene of andere jonge dame zich iets in 't hoofd haalde.
En ondertusschen begreep de jongeheer maar niet, waarom hij zoo telkens weer op nieuw naar het huis van Beels getrokken werd, waarom 't hem meer en meer begon te hinderen, dat Eduard hem dienaangaande tot verantwoording riep, waarom hij geen druppel sterken drank over de lippen kon krijgen, als hij wist, dat hij Caroline ontmoeten zou, en waarvan hij in mevrouw Beels eene veel beschaafder vrouw begon te zien dan zijn eigen hooggeboren mama. Eerst toen Carolien hem dicht genoeg tot zich getrokken had, om hem dat duidelijk te maken, begreep hij 't, maar toen was 't reeds te laat!... Toen waren de jongelui al gekomen tot de gevaarlijke avondwandelingetjes, achter om de bewoonde aarde heen, waarop de nachtegaal een liedje van verloren harten zingt en het krekeitje vergeefs sjilpt: ‘Wees op uwe hoede, kleine argelooze! want als er menschen met hooge laarzen en groote hakken door het gras loopen, trappen zij ons krekeitjes morsdood.’ Ze waren toen al zoover, dat hunne lippen van liefde spraken, alsof teen alledaagsche zaak was en hunne harten elkaar schenen te vragen, waar nog grooter zaligheid op deze wereld te verzinnen was en wie van de kinderen der menschen nog gelukkiger kon wezen dan zij.

{==150==} {>>pagina-aanduiding<<}

Nu moet de lezer niet denken, dat deze idyllische voorstelling overeenkomt met de werkelijkheid van 'tgeen er tusschen Carolien en haar nieuwen aanbidder omging - maar 't had er toch genoeg van, om den jonker van de Bumerkamp voorgoed de weinige hersens, die hij bezat, te doen verliezen en, 't moet tot zijne eer geboekt staan, onder de leiding van zijne geliefde maakte hij snelle vorderingen. Hij, die altijd een Nimrod geweest was, werd in een paar maanden een Celadon, en Carolien verzekerde hem, dat 't 'm vrij goed afging. Om hem nog meer te boeien, voegde zij bij het intieme het gehemzinnige en beval hem met al de emphase, waarover haar koud egoïstisch hart beschikken kon, zijne mama niets van hun geheim te laten vermoeden. Zij nam zelfs maatregelen van misleiding der publieke meening die overbodig mochten heeten... doch dit alles vuurde haren aanzienlijken aanbidder nog destemeer aan. De connexie kreeg voor hem iets zoo aantrekkelijks, dat hij alle andere vermaken liet staan en hij nam ook op zijne lompe manier zulke maatregelen van voorzorg, dat de domste boer bemerken moest dat er iets gaande was.
Nu 't geheele dorp sluisterde er dan ook reeds lang over, toen onze verliefden nog dachten dat er niets van vermoed werd, en Eduard liep al weken lang, brieschende van toorn en spijt, door het kleine kamertje dat hij bij Beels bijwoonde, of zat al uren en uren lang te jammeren aan de knieën van mevrouw, toen Carolien hem nog altijd in 't publiek gebruikte als haar uitverkoren slaaf, en de jonker van de Bumerkamp hem nog zijn vertrouwdsten vriend noemde, daarbij plechtig verzekerende dat Carolien (Eduard moest er niet jaloersch om zijn) 't liefste meisje was 't welk hij kende.
Dat Eduard, die dagelijks verliefder en jaloerscher werd, niet uitbarstte, en noch zijn vriend noch Carolien met verwijten overlaadde, lag aan mevrouw Beels, en was een van de schitterendste staaltjes van haar talent. Zij sprak

{==151==} {>>pagina-aanduiding<<}

den armen jongen dag aan dag moed in, zij verzekerde hem dat 't niet lang zou duren of de betrekking tusschen de Bumerkamp en het geslacht Beels zou verbroken worden. De jonker was een veel te domme en vervelende jongen, om Carolien te kunnen behagen en mevrouw de barones zou wel gauw tusschenbeiden komen om er een eind aantemaken. Eduard wist wel dat noch papa noch mama iets op Caroline vermochten, dat men bij haar met geweld niets winnen zou, maar Eduard wist ook, dat zij bepaald op zijn hand waren en, indien hij de toestemming van zijn grootvader krijgen kon en deze hem niet onterfde, niets liever zouden zien, dan dat hij hun schoonzoon werd. Zij van hun kant zouden aan niemand liever hun dochter geven.
Zoo troostte mevrouw Beels haren pleegzoon. 't Feit was, dat mevrouw niet ongaarne zag wat er gebeurde, en 't niet kwaad vond dat Carolien twee pezen op haar boog had. Ofschoon 't ondenkbaar was, dat mevrouw de barones van de Bumerkamp, die eene zeer trotsche vrouw was in haar oog, ooit hare toestemming zou geven, was 't toch vooral na de laatste demarche twijfelachtig, of de grootvader van Eduard meer rekbaar zou zijn op 't punt van een huwelijk met een meisje beneden zijn stand. Mocht beide onverhoopt lukken, dan was de Bumerkamp zeker 't beste deel van den buit. Men moest dus niet overhaasten.
Evenwel, dat wachten mocht raadzaam zijn voor eene moeder, maar daardoor kon Eduard zieh niet laten besturen. Op den dag van het Nut was 't tusschen hem en Carolien tot eene verklaring gekomen, of liever had hij haar van zijn kant 't vaste besluit meegedeeld om tot zekerheid te komen, en Carolien had gezegd, dat zij hem 't antwoord zou geven op de vergadering van 't Nut in haar gedrag tegenover hem en den vriend, wien hij verdacht. De arme jongen had zich daarmee moeten tevreden stellen en was als cavalier van de dames meegegaan. Een

{==152==} {>>pagina-aanduiding<<}

grot uur voor de bijeenkomst, had Caroline een briefje naar de Bumerlcamp gezonden, waarin den jonker met de gewone romantische omzichtigheid en geheimzinnigheid verzocht werd, haar in de pauze op ondubbelzinnige wijze 't hof te maken.
De lezer begrijpt nu, waarom deze jongeheer zoo confuus en zenuwachtig was, en waarom Carolien de twee bovenvermelde blikken uit hare schoone oogen schoot. 't Verzoek in 't briefje was den jonker wat gauw, wat onverwacht en wat al te vurig. Hij was niet zoo voortvarend wanneer Carolien niet bij hem was, en hij wou zijn mama liefst niet boos maken door haar of liever zijn naam en positie te compromitteeren in 't publiek. Evenwel de blik van Carolien bracht hem tot zijn plicht....
Weldra was de zaal gevuld. Er heerschte eene voorbeeldige orde.
Immers aan de meisjes van het jongejufvrouwen-instituut was een bank op zij aangewezen, en zij waren reeds zeer vroeg gekomen, terwijl de jongeheeren niet waren uitgerukt, voordat meneer van Krenen de jonge dametjes had zien voorbijtrekken. Het bestuur van 't departement, dat de beide kostscholen niet graag op de vergaderingen zou gemist hebben (zij vulden eene enorme ruimte) had bovendien persoonlijk aan de directrice van ‘het klooster’ zooals de jongeheeren 't noemden, de meest voldoende waarborgen gegeven voor de veiligheid van persoon en goederen. De jongeheeren van meneer van Krenen zaten daarom ook heel achteraan, op de laatste banken. De pleeg- en eigen kinderen van Beels kregen daar ook hunne plaats. Alleen Frans mocht, omdat 't de eerste avond was, en hij hier nog geheel vreemd was, bij mevrouw en Carolien zitten, terwijl Eduard in de onmiddellijke nabijheid een plaatsje zocht, nadat hij zenuwachtig en woest de hand van den jonker van de Bumerkamp gedrukt en de klerken van de secretarie gegroet had. Hij had een gevoel, alsof hij zijn vrind hier openlijk den hals zou

{==153==} {>>pagina-aanduiding<<}

moeten omdraaien en hij zou daar niet tegen opgezien hebben, als Carolien er maar niet geweest was, maar hij kende haar invloed en overmacht.
Kort voor het oogenblik, waarop meneer Beels zich gereed maakte om de vergadering met de noodige plechtigheid te openen, kwam Palm met zijne familie binnen. Zij bestond uit een zestal gezonde, stevige zoons en dochters met vader en moeder aan 't hoofd, en bewoog zich ongedwongen tusschen de meer of minder aanzienlijke rijen. Palm gaf links en rechts de hand aan enkele vrinden en stapte, na vrouw en kinderen een plaats bezorgd te hebben, naar de bestuurstafel. Hij boog vertrouwelijk en toch niet overmoedig tegen de aanzienlijke dames, die vooraan zaten, en de manier, waarop zijn groet beantwoord werd, toonde dat hij tot die weinige uitverkorenen gerekend werd, voor wie geen enkele stand bepaald gesloten is, omdat men weet op bescheidenheid en goede trouw te kunnen rekenen. Toen Palm van de bestuurstafel onzen kleinen Frans in 't oog kreeg, wuifde hij hem met de hand toe. Reeds meermalen had hij, getrouw aan zijne belofte, hem met de zwartjes gehaald of op zijn makken bruin laten rijden en, zooals wij later gelegenheid zullen hebben optemerken, was Frans reeds geheel in den kring te Ganderlcerk te huis. Van moeder Palm, die toevallig vrij dicht achter hem kwam zitten, kreeg hij een tikje op den schouder en een hartelijk ‘goeden avond.’
Doch meneer Beels maakte zich gereed om zijne gewichtige taak te beginnen en beklom den katheder onder een daverend gestamp en handgeklap achter uit de zaal. Frans die er niet op gerekend had bij mevrouw te zullen zitten, moest zijn voornemen om daaraan meetedoen laten varen.
Ik zal mijne lezer niet vermoeien door de mededeeling van de verhandeling, waarmee meneer Beels dezen avond zijn aiouden roem handhaafde. De lauweren die hij plukte, worden nog elk jaar in honderd Nutten van ons vaderland door even talentvolle of ook door minder talentvolle spre-
{==154==} {>>pagina-aanduiding<<}
kers geoogst. De Eerloo-Ganderkerkers waren niet minder dan de meeste nutsbezoekers genegen om bij elke geestigheid, die binnen hun begrip viel, in een uitbundig gelach uit tebarsten, en meneer Beels maakte van zijne gave, om nu en dan niet al te hoogstijgende aardigheden optelaten, een ruim gebruik. Als er soms de een of andere onderliep, die hij zelf bijzonder goed geslaagd vond, hield hij een oogenblik op om de hilariteit ruimte te geven, en daar hij een goed gedresserd koor aan 't eind van de zaal had zitten, kon hij dit met volkomen gerustheid doen. Het onderwerp van de verhandeling was, zooals meneer Beels ze altijd koos, uit het leven gegrepen, maar zoo dat eigenlijk niemand zich 't persoonlijk behoefde aantetrekken. Daarentegen kon ieder honderdmaal zijn buurman er op aankijken, en daar dit niet weinig streelend voor de menschelijke ijdelheid is, beviel 't aan alle aanwezigen bij uitstek goed. Ook had de spreker behoorlijk gezorgd voor een zeker aantal zedekundige opmerkingen, die zijne reputatie als ernstig man moesten handhaven, en niet minder stichtelijk waren dan de roerendste tiraden uit de roerendste en stichtelijkste preek. Toen hij dan ook zijne verhandeling besloot met een vuurwerk van vaderlandslievende phrases, behoefde het applaudissement niet uitsluitend van de achterbanken te komen, maar was het geheele auditorium in beweging. Zelfs Palm, die Beels niet recht vertrouwde, maar licht geneigd was 't beste van zijn naaste te denken, kon niet nalaten vrij luid tot zijn buurman aan de bestuurstafel te zeggen, ‘dat Beels een buitengewone zeggenskracht had.’ Nu dat was dan ook onmiskenbaar waar. Als 't op ‘zeggen’ aankwam, waren er niet velen die 't hem konden verbeteren. En op 't Nut komt 't in den regel op ‘zeggen’ aan!
Zooals Beels aangekondigd had, was 't nu pauze. Over een goed halfuur zou hij de vergadering trachten te vergasten op iets beters dan hij hun uit zijn eigen fabriek geleverd had, een paar verzen van onzen geliefden

{==155==} {>>pagina-aanduiding<<}

volksdichter: eene mededeeling die weer een storm van applaudissement had uitgelokt, zoodat de ondermeester van Van Krenen de jongens bijna niet aan 't bedaren kon krijgen. De stoelen werden nu eens verschoven. Goede bekenden wendden zich naar elkaar toe. Eenige heeren, die dorst hadden, slopen haastig naar het buffet, en de gewone woeligheid vervulde weldra de zaal. Dit was 't moment voor Caroline om op haar terrein de lauweren te oogsten, die zij besloten had Eduard in 't aangezicht te smijten. Zij keek den jonker van de Bumerkamp aan. Deze begreep dat zij openlijke hulde verlangde.
Zooals wij weten, had de jonker in 't openlijke van die hulde niet veel zin. Evenwel ging hij naar mevrouw en Caroline, en maakte de dames zijn compliment. Mevrouw Beels nam 't met stille beleefdheid aan. Zij wou den jonker niet te veel aanhalen en niet afstooten. Zij poogde alleen maar Eduard, die zich zoo dicht mogelijk bij haar geplaatst had, in het gesprek te betrekken - maar Carolien verijdelde die poging, door aanstonds met groote levendigheid en luidruchtigheid den jonker te beantwoorden. Alsof hij, die in 't geheele dorp om zijn bekrompenheid bekend was, iets zeer geestigs gezegd had, wendde zij zich naar hem toe, en overstelpte hem met een stortzee van vragen en opmerkingen, die hem noodzaakten te antwoorden, ja verstrikte hem, door de vereenigde werking van lonken en lachtjes, zoo ten eenenmale in het net harer coquetterie, dat 't den armen jongen groen en geel voor de oogen werd, en er momenten kwamen waarop hij zelf meende iets zeer geestigs gezegd te hebben. Carolien lachtte daarbij zoo luid, dat alle aanwezige dames naar haar omkeken, en mevrouw de barones aan hare buren vroeg, wie dat dametje toch was, waarmee haar zoon zoo druk discoureerde en dat zich zoo onfatsoenlijk aanstelde. Toen haar de naam genoemd werd, die haar trouwens niet onbekend was, trok mevrouw de barones den neus op en zei dat zij niet veel ophad met zulke ge-
{==156==} {>>pagina-aanduiding<<}
mengde gezelschappen. Daarop wikkelde zij zich in hare eigene voornaamheid en sprak geen woord meer.
Ofschoon Carolien dit zeergoed opgemerkt had, stoorde zij er zich niet aan. Zij wist gedurende de geheele pauze den jonker van de Bumerkamp in hare nabijheid te houden, en alle pogingen van haar mama om hem van haar afteleiden te verijdelen. Mevrouw Beels werd angstig en kreeg medelijden met Eduard, maar 't baatte haar niets. Toen de pauze verstreken, en meneer Beels weer op den katheder geklommen was, wierp zijn dochter een tweeden blik van verachting naar den kant van haar warmen aanbidder, en kende de arme jongen zijn lot.
Op dit oogenblik rees mevrouw de barones met kennelijke bedoeling op, sloeg haar shawl breed om de schouders, wenkte haren zoon dat zij zijn arm verlangde, en verliet de zaal.....................................
Ik behoef den lezer niet te laten gissen, dat er dien avond op de Bumerkamp heel wat voorviel. Ik voeg er bij, dat 't ook op den huize Beels bij lange na niet vriendschappelijk toeging. De demonstratie van mevrouw de barones, rechtstreeks tegen den spreker gericht, had sensatie gemaakt. Er was onder de bijdragen gefluisterd, geglimlacht, gemeesmuikl en meneer Beels had dit alles gezien en zonder dat hij 't rechte van de zaak begreep, had 't hem ontstemd en zijne gewone vrijmoedigheid benomen. ‘Ik heb het gevallen meisje van Tollens,’ brulde hij ‘nog nooit zoo slecht voorgedragen. Een schooljongen zou 't beter gedaan hebben.’
Beels was dan ook dadelijk na afloop van de vergadering naar huis gegaan. Daar had hij zijn vrouw in een toestand van zenuwachtige overspanning gevonden, en Carolien met al de glorie, die een zegepraal in 't open veld maar geven kan. Eduard was nog niet thuis. Men wist niet waar hij was. Hij had mevrouw, nadat hij de dames tot aan de stoep gebracht had, zoo akelig de hand ge-
{==157==} {>>pagina-aanduiding<<}
drukt, dat zij 't nog voelde, en was toen eensklaps verdwenen in de duisternis. ‘God geve dat hij maar niet naar de Bumerkamp is. Er gebeuren nog ongelukken!’ kreet mevrouw.
‘Ontaarde dochter!’ bulderde Beels nu, zonder eigenlijk recht te begrijpen waarin die ontaarding bestond, maar hij was met zijne opgewonden dichterlijke bezieling de zaak al half op 't spoor. ‘Ontaarde dochter, dan hebt gij zijn trouw en edel hart miskend en komen de ontzettende gevolgen op uwe rekening.’ Beels wilde op dien toon voortgaan en Carolien 't gedicht, dat hij zoo straks jammerlijk verknoeid had, naar 't hoofd werpen - toen Carolien hem den rug toekeerde, papa en mama kortaf goedenavond wenschte en naar haar kamer ging. Ze had geen lust om verwijten te hooren, zei zij, omdat zij de geheele familie er voorgoed bovenop geholpen had; en wierp de deur met kracht dicht.
Een halfuur later kwam Eduard. Hij had zich niet verdronken, maar hij had de hoop gekoesterd, dat zijn vrind van de Bumerkamp (hij lachtte schamper bij 't woord vrind), na zijne mama thuis gebracht te hebben, nog wel eens weer naar 't dorp zou komen, om samen een glas wijn te drinken en hij had in die verwachting al dien tijd aan den ingang van de laan naar het heerenliuis gestaan, en hij zou zich recht gelukkig gevoeld hebben, als hij hem had gevonden. Ze waren zulke goede vrinden, en goede vrienden moesten mekaar helpen als 't buiten eenzaam was, en men kon nooit weten hoe iemand 't een of ander kon overkomen als hij zoo geheel alleen was.....
Beels had in die romantisch-melodramatische stemming van zijn pleegzoon veel plezier, maar begreep toch hem te moeten neerzetten, en hij deed 't op dezelfde verstandige manier, waarmee hij zijn pligt als vader jegens Carolien vervuld had. Toen zijne vrouw de kamer verlaten had om te zorgen, dat de onderscheiden kinderen, die onderwijl aan de zorg van de meid overgelaten waren ge-
{==158==} {>>pagina-aanduiding<<}
weest, hun avondeten kregen en zoo spoedig mogelijk naar bed verzonden werden, nam Beels uit een hoekkastje twee glazen en een flesch rum, haalde zelf uit de keuken een ketel warm water, en begon den jongen man op de meest fideele wijze uittenoodigen zijn leed te verzetten door eens te drinken, en daarna zijn hart uittestorten bij zijn vaderlijken vrind. Eduard deed 't eerste met de werktuigelijkheid der gewoonte, maar aarzelde eer hij tot het tweede kwam. Evenwel de rumgrog hielp hem bij het derde glas over zijn afkeer van Beels heen, en maakte 't hem tot eene behoefte zijn hart te verluchten. Toen mevrouw weer binnenkwam wist Beels, zooals hij het zelf uitdrukte, alles wat er in het edele en welgevormde hart van zijnen jongen vriend omging.
't Einde van de geschiedenis van dien dag was dat Beels en zijn jonge vriend vrij draaierig naar bed gingen, de laatste nog alles behalve verzoend met zijn medeminnaar, maar nog veel minder met het leven, het leven, waarvan hij eene voorstelling had, alsof 't slechte rum met lauw water was.
En ondertusschen sliep Carolien op rozen. Zij had volle bevrediging geschonken aan haar onwil, om ooit of immer den wensch van hare ouders te doen en den jongen, dien zij altijd gekweld en gemarteld had, nu hij ernst van de zaak begon te maken, een gevoelige les gegeven. Daarbij had ze den jonker van de Bumerkamp aan haar zegekar gebonden, en de trotsche barones bij haar lange sleepjapon een eindweg meegetrokken. Welk jong meisje zou in die omstandigheden niet heerlijk slapen en droomen, wanneer zij even als Carolien geen moeder heeft die haar raadt, en steunt en vertroost..... en tegen haar ijdel hart in bescherming neemt?.....



{==159==} {>>pagina-aanduiding<<}

Een-en-dertigste hoofdstuk.

Loon naar werk.

We zijn veertien dagen verder. De gewone dingen hebben hunnen loop gehad, en de buitengewone hunne ontwikkeling.
De jonker, van de Bumerkamp heeft begrepen dat hij zich niet moet laten regeeren door het gezag van zijne moeder, en is daardoor tot de overtuiging gekomen, dat hij iemand van een krachtig en zelfstandig karakter is. Toch heeft hij zich schijnbaar onderworpen, door te verklaren dat hij zelf wel weten zou wat hem paste, en mama gerust kon zijn dat hij zijn naam niet zou weggooien. Hij heeft dat, ofschoon in geheel andere bewoordingen dan hij op het hooge huis gebruikt had, den avond na de Nutsvergadering aan Carolien in een verrukkelijk tête-à-tête meegedeeld, en Carolien heeft zich gouden bergen beloofd van eene standvastigheid, die niet veel meer dan koppigheid was en geen beter beginsel had dan lichtvaardig spelen met kinderliefde en verliefdheid beide. De jonker van de Bumerkamp is zijner beminde zeer meegevallen. Zij begint te gelooven dat er nog wel iets meer bij zit dan zij dacht.
Eduard is den dag na de noodlottige zekerheid, dat hij een bevoorrecht medeminnaar had, naar zijn grootvader vertrokken, en heeft een gouden horloge en een schat van mooie beloften gekregen tot loon voor de mededeeling

{==160==} {>>pagina-aanduiding<<}

dat hij zijn hart voorgoed van de dochter van Beels had afgetrokken. Vooreerst zal hij bij grootvader blijven, en waarschijnlijk niet weder naar Eerloo terugkeeren.
Meneer en mevrouw Beels hebben hunne kansen en vooruitzichten nog eens ernstig samen nagekeken. Ze zijn tot de overtuiging gekomen, dat zij 't verstandigst zullen doen door de zaken vooreerst haar gang te laten gaan.
Carolien, die gedurende al dien tijd in een zenuwachtige overspanning verkeerd heeft, durft, hoe weinig zij zich ook geneert om papa of mama, niet alleen uittegaan; en neemt daarom op hare wandelingen achterom, die om het gure weer op den middag tusschen drie en vier ure verzet zijn, onzen vriend Frans Holster mee, ten minste als 't geen schooltijd is, of Frans verlof kan krijgen om te verzuimen. Zij geeft hem ten dien einde kleine briefjes aan meneer van Krenen mee, waarin zij verklaart, dat hij veel last van hoofdpijn heeft en van een zeer zwak gestel is.
Frans, die 't 'veel pleizieriger vindt om te gaan wandelen dan op school te zitten, laat zich die yrijheid aanleunen, en voldoet gaarne aan het verzoek van Carolien om 't niemand te vertellen als ze elke keer toevallig den jonker van de Bumerkamp tegenkomen, die Frans nu eens een handvol knikkers en dan weer wat lekkers meebrengt, waarmee de knaap zich op een kleinen afstand moet bezig houden, terwijl Carolien en haar minnaar samen een endje vooruitwandelen. Als mevrouw Beels op hate navraag van Frans verneemt dat Carolien en hij geen mensch ontmoet hebben dan een paar koejongens of een melkmeid, is zij gerust dat er niets bijzonders gebeurt en moedigt die wandelingetjes zelfs aan. 't Is goed voor Carolien dat ze zich een beetje verzet.
Zoo zijn we veertien dagen verder gekomen. Wederom wandelt onze jonge dame met Frans naar buiten. Daar 't vinnig koud dreigt te worden, heeft ze haar voile voorgebonden en haar jeugdigen geleider belast met een

{==161==} {>>pagina-aanduiding<<}

dikken doek. Ze zou dien omslaan als ze er behoefte aan kreeg.
Ze liepen de laatste huizen van de straat voorbij en sloegen toen een landweg in, die met een groote bocht op den kruisweg uitliep. Carolien was blijkbaar onrustig en gejaagd. Niet dan met moeite kon Frans haar bijhouden. Tegen hare gewoonte sprak zij geen enkel woord om hem te doen beloven, dat hij haar niet verraden zou. Alleen vroeg zij hem, of hij desnoods den weg wel alleen naar huis zou kunnen vinden en toen hij lachend verzekerde, dat dit geen twijfel leed, was ze blijkbaar verlicht, en zei dat hij een knappe en goede jongen was.
Toen ze aan den kruisweg kwamen, wees Carolien met bijzondere opgewondenheid naar een sjees, die op eenigen afstand scheen te wachten, en vroeg aan Frans of hij die sjees kende. ‘Neen’, antwoordde de knaap. ‘Ik heb die sjees nooit gezien, naar ik weet.’ ‘Nu’ antwoordde Carolien, ‘dan zal ik je zeggen van wien die sjees is, en dat mag je thuis aan iedereen vertellen, hoor! Dat is de sjees Van de Bumerkamp, en daarin zit de jonker die mij komt afhalen om samen wat te gaan rijden. En hier heb je een brief, die je goed bewaren moet en thuis aan mama geven. Je kunt immers wel stellig den weg naar huis terugvinden?’
Frans begreep er niets van, maar hij zei toch nogmaals dat daarvoor geen zorg was...., en zag toen, hoe Carolien haar voile nog wat dieper over 't gezicht trok, den doek van zijn arm nam, en hem een vriendlijk tikje op het hoofd gaf; en hoe ze daarop naar de sjees ging, waar achter nu de jonker vandaan kwam, en door hem er in getild werd, en, nadat ze nog even omgekeken en met de hand gewuifd had, pijlsnel voorschoot om na een paar minuten geheel uit zijn oog te verdwijnen. Toen eerst begreep onze knaap dat hij alleen was en keek naar den brief dien hij in de hand had, sloeg een blik in 't rond op de boomen en den weg, waarover reeds een zwakke schemering zich

{==162==} {>>pagina-aanduiding<<}

begon uittebreiden....., en barstte in tranen los. Zóó vond hem een arbeider die naar 't dorp ging, en nam hem, toen hij op al zijne vragen niets uit hem krijgen kon, mee, totdat zij aan 't huis van Beels kwamen, en hij hem verwittigde, dat hij nu was waar hij wezen moest.
De brief, die door mevrouw Beels 't eerst geopend werd, bracht de geheele familie in rep en roer. In ronde woorden stond daar te lezen, dat Carolien met den jonker van de Bumerkamp op den loop was, en dat aan papa werd opgedragen naar de barones te gaan om haar aantezeggen, dat noch haar zoon noch zijne dochter ooit weer zouden thuis komen, voordat zij op ondubbelzinnige wijze en door een vertrouwd kanaal, dat ze opgaf, de zekere toestemming gekregen hadden tot een wettig huwelijk. Tot zoolang zouden zij spoorloos verdwenen zijn, en behoefde men geen moeite te doen om ze te zoeken. Toen mevrouw Beels dezen brief tot het einde toe gelezen had, liet ze zich achterover in haar stoel vallen, de armen langs hare heupen glijden, en den brief op haar niet-onbevallig voetje zakken. Meneer, die dit gebeuren zag, vertelde later altijd, dat zijne vrouw een ontzettend toeval gekregen had.
Toen Beels op zijne beurt den brief had gelezen, maakte hij evenwel een geheel ander figuur. In zijn qualititeit van man en huisvader mocht zijn toorn niet het voorkomen van verslagenheid en wanhoop hebben. Hij kneep de vuisten dicht en knarste op de tanden. Vervolgens pakte hij zijn jongsten pleegzoon bij den kraag, en schudde hem duchtig door mekaar. Frans moest vertellen wat hij gezien had. Frans moest de belijdenis doen, dat Carolien en de jonker elkaar reeds sinds lang elken dag hadden gesproken. Frans was een doortrapte leugenaar en een kleine schobbejak, die families ongelukkig zou maken en ellende brengen over iedere woning, waaronder zijn vervloekt hoofd op de peluw zou rusten; want Frans had zich latenomkoopen, hij was veil als een huurling. Meneer

{==163==} {>>pagina-aanduiding<<}

Beels dankte God dat Frans geen kind van hem was, en dat zijne kinderen niet reeds zoo vroeg geneigd waren tot zonde en ongerechtigheid.
Daar mevrouw inmiddels weer bijgekomen was, en meneer onmiddellijk te hulp kwam, nu 't bleek dat hun Avoede zich kon ontladen, had de arme knaap 't vreeselijk zwaar te verantwoorden en begon hijzelf te gelooven dat hij een ontzettende misdaad gepleegd had. In zijn onbekendheid met de wereld, had hij het bevel van Carolien, die vriendelijker voor hem was geweest dan een van de andere huisgenooten, als een verbindend voorschrift beschouwd, en geen oogenblik 't vermoeden gekoesterd dat hij een misdaad beging door de waarheid te verzwijgen. Wat wist hij van plannen, die buiten voorkennis der ouders gesmeed werden, wat van verboden liefdesbetrekkingen!
Doch nu hij meneer Beels in diens theatrale vadersmart voor zich zag staan, en mevrouw hem verweet, dat hij haar niet gewaarschuwd had, ja hem met wanhopig gillen beschuldigde dat hij van alles geweten had en een doortrapte knaap was, van wien nooit iets goeds zou komen,... en daarbij weer in zijn geest terugzag op het tooneel bij den kruisweg, hoe verlaten en treurig hij daar was blijven staan, met dien noodlottigen brief in zijn hand, waarin zooveel verschrikkelijks scheen te staan.... nu barstte hij los in wanhopige klachten en gejammer, en behoefde meneer Beels hem niet naar bed te jagen en te dreigen dat hij alles, alles wat er gebeurd was naar Amsterdam aan zijn oom zou schrijven, die de handen zeker dadelijk van hem af zou trekken en hem tot een bedelaar maken, zooals hij verdiende en waarvoor hij in de wieg gelegd was - om Frans zoo diep ongelukkig te maken, als hij bij jufvrouw Rol nooit geweest was, en zeker wist dat hij nooit worden kon.
Toen Frans naar bed was, en in bittere tranen zijn arme zondaarshart ontlastte, kwamen meneer Beels en

{==164==} {>>pagina-aanduiding<<}

zijne wederhelft tot rust en kalmte. Ze waren nu alleen en behoefden niet langer comedie te spelen. Toch waren ze maar half tevreden en gerust. 't Feit dat Carolien op den loop was, beteekende op zichzelf niets. Als zij den jonker maar wist te binden aan zijn woord, en te bewerken dat mevrouw de baronnes moest toegeven. Dit laatste vooral zou, zij konden 't zich niet ontveinzen, een moeilijke zaak zijn. Het gedrag van de barones op de jongste nutsvergadering had getoond, dat deze niet alleen een hooghartige maar ook eene krasse dame was, die voor geen publiek schandaal terugdeinsde. Meneer Beels kon, ondanks al zijne majesteit, niet ontkennen, dat 't een geduchte onderneming was met haar over 't geval te gaan praten. Hoe hij 't ook wendde of keerde, en betoogde dat hij hier de meest beleedigde partij was in zijne qualiteit van vader eener bedrogen maagd.... hij bleef er tegen opzien. En toch moest hij er dezen eigen avond nog heen, was er aan geen uitstel te denken.
't Was dien middag stil aan den anders zoo woeligen familiedisch. De afwezigheid van Carolien, de mededeeling dat Frans ongesteld en naar bed was, en het effen gezicht van mevrouw wekten den argwaan van de pleegzonen uit Insulinde, die een bijzonder scherp reukorgaan hadden voor al wat geheimzinnig was. Zoodra 't middagmaal was afgeloopen, sloop een van deze beiden naar boven, en had niet veel moeite om zooveel uit Frans te krijgen, dat hij den overigen kinderen een doodschrik op 't lijf kon jagen. Carolien was gestolen en wel door den jonker van de Bumerkamp, die haar nu zeker reeds hier of daar in een bosch vermoord had, en Frans had vergif ingekregen toen hij haar had willen ontzetten. Hij zou morgen een lijk zijn.
Ofschoon de broertjes en zusjes niets van Carolien gehouden hadden zoolang zij onder hen verkeerde en op haar manier den scepter zwaaide over 't kleine goed, begonnen ze nu toch allen erbarmelijk te janken en werd het gebeurde

{==165==} {>>pagina-aanduiding<<}

met al de bloedige kleuren der kinderlijke verbeelding naar de keuken overgebracht. Dat 't vanhier den weg wist te vinden door de achterdeur, uit het venster, ja door de schoorsteen zelfs, waaruit 't opsteeg in den vorm van vrome verzuchtingen uit den kuischen mond van de keukenmeid, behoeft niet vermeld te worden. Aan den avond van dezen dag wist geheel Eerloo wat er gebeurd was, al wist men 't dan vermengd en versmolten in allerlei verhalen van dingen, die er niet bij hadden plaatsgehad; ja eer de nacht zijne vlerken geheel had uitgespreid over Eerloo's velden en wegen wisten de inwoners van Ganderkerk er ook reeds alles van, en legden minstens tien menschen het hoofd op de kussens met de gedachte, dat de wereld heel slecht was, en zij met hunne groote en kleine zonden, waarvoor ze juist bezig waren Gods genadige vergiffseni aftesmeeken, nog niet van de slechtsten, Goddank!
Ondertusschen was meneer Beels tusschen zes en zeven uur naar de Bumerkamp gewandeld en had zich laten aandienen voor eene zaak, die geen uitstel leed. Mevrouw de barones had hem ontvangen met opgetrokken lippen en het hoofd in den nek. Op haar gebiedend verzoek was hij met de deur in 't huis gevallen en had hij haar niets van wat hij tot verzwaring van de schuld van haar zoon verzinnen kon, gespaard. Hij had zijne Caroline afgebeeld als een model van eenvoud en argeloosheid en was, aangemoedigd door haar zwijgen, geëindigd met eene geduchte tirade tegen jongelui, die onschuldige burgermansdochters in 't verderf storten, evenwel niet zonder te laten uitkomen dat dit in het onderhavige geval niet in allen deele doorging, omdat zijne vrouw van aanzienlijke geboorte was en zijn kind adellijk bloed in de aderen had.
Onder die toespraak, welke aan Beels zelf uit een letterkundig en rederijkers oogpunt niet slecht beviel, was mevrouw de baronesse beurtelings rood van toorn en bleek van ergernis geworden. Toen hij zweeg, vroeg zij met trillende lippen of hij nog 't een of ander in 't midden te

{==166==} {>>pagina-aanduiding<<}

brengen had, en kondigde hem aan, dat zij, indien dit niet 't geval was, liefst alleen zou gelaten worden.
Ja, Beels had nog zeer veel in 't midden te brengen. 't Speet hem indien hij mevrouw de baronesse leed veroorzaakte, maar hij had nog een paar belangrijke vragen te doen. Hij wenschte te weten wat mevrouw meende te doen om haar zoon tot zijn plicht te brengen, of zij het voorstel in den brief zijner dochter gedaan meende aantenemen en of ze zich met den ongelukkigen vader wilde vereenigen om het publiek schandaal, dat van 't gebeurde het noodzakelijk gevolg moest wezen, te voorkomen.
Toen keek mevrouw de barones hem met onverholen verbazing aan. Daarop rees zij half van haar stoel en verzocht den bezoeker zich te verwijderen.... en toen Beels door dat gebaar en dat korte bevel zich niet wilde laten bewegen, maar nog eenmaal herhaalde wat hij gezegd had, barstte zij los in een stortvloed van moeilijk bedwongen verwijten, en vergat zij geheel en al hare hooge positie om luchttegeven aan haar vernederde trotschheid en wrevel.
Zij had reeds voor twee uren geweten wat er was voorgevallen. De knecht van haar zoon had zijnen meester al verraden vóórdat Beels met zijne jobstijding kwam; en zij had hem alleen toegelaten omdat ze hoopte dat hij, de vader van de slang die haren zoon verleid had, de vader van de slechte deerne die gespeculeerd had op haar naam en geld, misschien tot haar kon gekomen zijn om zich voor haar te vernederen en in haar moederlijke smart een woord van vergiffenis aftesmeeken uit haren mond. Nu dit niet zoo was, nu hij hier voor haar stond alsof hij de beleedigde partij was en eischen durfde doen, waarvan ieder het ongerijmde en ongehoorde gevoelen moest, nu hij durfde spreken op dien toon van verwijt en klacht... nu had zij ook niets te zeggen, dan dat zij zwoer dat er nooit iets komen, kon en nooit iets komen zou van dat onzin-
{==167==} {>>pagina-aanduiding<<}
nige huwelijk, en dat zij geen enkelen stap wilde doen, waardoor zij in verbindtenis moest treden met eene familie, die zoo ver beneden haar was en die zij zoo diep verachtte.
Beels stond letterlijk verslagen en wist in de eerste oogenblikken niet waar zijne hooggeroemde welsprekendheid en gevatheid gebleven was. Toch kon hij op een en ander niet zwijgen en had hij eindelijk den eenigen toon gevonden, die zijne positie niet totaal wanhopig en bespottelijk maakte. Hij was in bittere klachten uitgebarsten over eene bejegening, die hij niet verdiend, en van eene vrouw, eene vrouw van dien rang, niet verwacht had. Hij hoopte oprecht dat 't mevrouw de baronesse nooit berouwen mocht zulke onrechtvaardige en harde woorden gesproken te hebben. Hij voor zich had de overtuiging dat mevrouw op eene zeer onverstandige en onchristelijke wijze te werk ging door het bondgenootschap te versmaden dat haar aangeboden werd, dat 't eenige was waardoor haar naam en familie buiten opspraak blijven kon. Hij twijfelde niet of mevrouw liet zich door den oogenblikkelijken indruk van haar toorn en droefheid leiden, en hij zou toonen dat hij dat wist te waardeeren door vergevensgezindheid, indien zij, zooals hij verwachtte, bij kalm nadenken tot betere inzichten kwam. Niemand kon 't hem euvel duiden dat hij pleitte voor de eer van een geliefd kind. Indien mevrouw de barones nog veranderde ten haren aanzien, zou hij ook deze grievende beleediging te boven komen. Zij wist waar ze hem vinden kon.
Een schamper lachje was 't eenige antwoord op deze mooie phrases geweest, maar Beels had op eene manier, die zijne ijdelheid niet geheel in den grond sloeg, het vertrek verlaten. Op 't oogenblik dat hij de voordeur uitging, hoorde hij, hoe mevrouw den knecht 't bevel gaf ‘dien heer, als hij zich ooit weer aanmeldde, niet tot haar toetelaten.’
't Kan niemand verbazen dat Beels zeer ontsticht te huis

{==168==} {>>pagina-aanduiding<<}

kwam en door de mededeeling van zijn wedervaren zijne vrouw in eene overeenkomstige stemming bracht. Het edele echtpaar sliep dien nacht slecht. Zij kregen gaandeweg een vermoeden alsof de uitkomst van dit gewaagde spel wel eens in hun nadeel zou kunnen wezen.
Beels stond den volgenden morgen met hoofdpijn op. Onder het aankleeden kwam hij tot de overtuiging dat hij, hoe misselijk de zaken ook stonden, toch 't een of ander behoorde te doen. 't Eerste wat zich aan hem voordeed, was natuurlijk dat hij zekerheid moest trachten te krijgen van de plaats, waarheen zijne dochter met haren minnaar getrokken was. Voor zijn naam en fatsoen kon hij niet werkeloos blijven, terwijl 't bovendien hoogstwenschelijk was dat Carolien, zij 't dan ook uit de derde hand, verwittigd bleef van de stemming in Eerloo en de gezindheid van de barones. Meneer Beels was practisch genoeg om te begrijpen, dat alleen de standvastigheid van den jonker, die 't gevolg zou moeten zijn van Caroline's beleid, de zaak nog zou kunnen redden en naar zijn wensch in orde brengen. ‘Die trotsche feeks!’ prevelde hij. ‘We zullen eens zien of zij niet voor mij zal moeten kruipen, als haar lieve jongen zijn woord houdt en niet bij moedertje terug wil komen, voordat zij hare toestemming geeft. Er zijn wel trotscher hoofden tot buigen gebracht, mevrouw de barones!’
Indien Beels alles geweten had zou hij waarschijnlijk niet zoo boud en uitdagend gesproken hebben, al was 't in een monoloog, maar Beels wist niet alles. Hij wist niet dat de brief van Carolien in allen deele een product was van haar eigen geest en een staaltje van haar hoogromantischen aanleg. Hij wist niet dat het geheele uitstapje door den jonker ondernomen was, zonder meer bewustheid van den ernst der dingen, waarmee hij een gevaarlijk spel speelde, dan de meeste jongeheeren van zijn rang aan den dag leggen in hun verkeer met jongedochters van geringen huize en zwakke beginselen van eerbaarheid. Hij

{==169==} {>>pagina-aanduiding<<}

wist niet dat de jonker Carolien in zijne tilbury gebeurd had met de luchthartige moraal van het oogenblikkelijk vermaak en de opwelling eener wel vurige maar niet geheiligde liefde, en dat er dus geen enkele waarborg was, dat hij van het geval meer ernst zou maken dan direct noodig was.
Carolien had haren onhandigen minnaar in een paar weken tijds eene opvoeding gegeven die hare berekeningen ver te boven ging. Hij was de school der jongensverliefdheid al door, toen zij dacht dat hij nog op de eerste bank zat. Daarom had hij het plan om haar te schaken, zooals zij 't noemde, dadelijk omhelsd en gevolgd. Hij had immers in geen geval veel te verliezen? Het einddoel, waarvan zij steeds uitging, had hij nog nooit met oprechtheid in 't oog gevat.
Mevrouw de barones, die òf haar zoon goed kende òf genoeg ondervinding ten dien aanzien had opgedaan in den kring harer ranggenooten, was dan ook vrij wat geruster dan Beels, en nam hare maatregelen veel bedaarder en zekerder. Drie dagen nadat de jongelui vertrokken waren, wist zij waar deze zich bevonden en had zij zich voorzien van een zaakgelastigde, die, zonder haar te noemen of te laten bemerken dat hij van harentwege uitgezonden was, in last had den roekeloozen zoon in hare armen terugtevoeren. Deze zaakgelastigde was een man van ondervinding en beleid, die een groot gedeelte van zijn leven in de omgeving van jongelieden van deze soort had doorgebracht. Hij wist, dat men bij de zoodanigen niets met geweld kan gedaan krijgen, dat alleen geduld en volharding hier de overwinning bereiden.
Hij bespiedde de jongelui in den eersten roes hunner zaligheid, en zorgde slechts dat geen enkel bericht van Eerloo tot hen kwam, waardoor hun verzet geprikkeld kon worden. Zij moesten in den waan verkeeren, dat ze werkelijk voor alle nasporingen verborgen waren. Ieder die den jonker naderde, moest in diens oog ten eenenmale

{==170==} {>>pagina-aanduiding<<}

vreemd schijnen aan hetgeen gebeurd was, Zelfs als hij vorschte en trachtte te ontdekken of men niets vermoedde, moest de geringste zweem van 't romaneske zorgvuldig worden weggevaagd. Hij begreep terecht dat onze jonker dat niet zou kunnen uithouden.
Daarbij rekende deze bekwame agent op den invloed der gewoonte en de bekoeling van den hartstocht, op den terugkeer van neigingen en aanwendsels die eenen landjonker veelal tot eene tweede natuur zijn geworden. Toen die neigingen zich begonnen te openbaren, werden ze door menschen, die schijnbaar van den prins geen kwaad wisten, aangevuurd, en toen zij gaandeweg hunne oude rechten weer hadden teruggekregen, toen de jonge man weer aan grog en sigaren een deel van zijn ledigen tijd begon te besteden, toen werden hem complimenten gemaakt over zijne virtuositeit in die grove genoegens, waardoor het beeld van de geliefde sociëteit of club te Eerloo in 't liefelijkst morgenrood voor zijne oogen verrees. Na nog geen drie weken kon de agent aan mevrouw de barones berichten, dat de zaken zeer goed stonden, en hij hoop had haren zoon weldra geheel genezen in hare armen terugtevoeren.
Beels was minder gelukkig. Hij zette een paar advertenties in de Haarlemsche Courant, waarbij diepbedroefde ouders hunne teergeliefde dochter, die zoo onverwachts het ouderlijk huis verlaten had, uitnoodigden terugtekeeren, terwijl beloofd werd dat alles vergeven en vergeten zou zijn; maar er kwam geen enkel briefje op in. Hij schreef aan een of twee zeer intieme vrienden, vertelde hun onder diep geheim en met veel omhaal wat er gebeurd was, en bad bij al wat hun heilig en dierbaar was, zijne dochter aantehouden als ze haar ontmoetten; maar 't baatte hem niets. Hij mistte al de middelen, die de barones in 't werk kon stellen, omdat de wereld zich niet ergert over een knaap die den rol van verleider speelt, maar wel over een meisje dat alle schaamte met voeten

{==171==} {>>pagina-aanduiding<<}

schijnt getreden te hebben; en hij was eerlijk gezegd bang, dat Caroline aan zijn oproeping gevolg zou geven, want zijn eenige uitkomst was dat de jongelui volharden mochten, tot het trotsche hart der barones gebroken zou zijn. Wat hij deed, deed hij dus meer voor het oog van de wereld, en ‘omdat wij toch niet stil kunnen zitten, als een kind van onzen huize aan den loop gaat’ zooals hij tot zijne vrouw zei.
In den beginne had Beels ook den kleinen Frans Holster in 't verhoor willen nemen, en zich ten dien einde, even nadat hij onder 't aankleeden de bovengenoemde christelijke ontboezeming aan 't adres van mevrouw de barones geslaakt had, naar de kamer begeven, waar Frans nog met een paar jongens sliep, maar hij had dit moeten opgeven, omdat hij den knaap ziek van koorts en droefheid gevonden had, en de dokter al zeer spoedig verklaarde, dat niemand en vooral meneer noch mevrouw den jongen over iets mocht lastig vallen. Frans was erg zenuwachtig en prikkelbaar. De verschijning van meneer en mevrouw Beels deed hem rillen en beven. Als deze hem toespraken, maakte hij in koortsige overspanning eene afwijzende beweging met de hand, en hij werd niet weer rustig, voordat een van zijn makkers uitsluitend by hem zat en hem in slaap praatte door allerlei verhalen van de school en 'tgeen op de speelplaats gebeurd was. Toen de doktor dit na een paar dagen merkte, verzocht hij dringend, dat niemand dan eên van die knapen bij zijn jeugdigen patient zou blijven, en meneer Beels, die in deze omstandigheden den jongen toch niet kon kwellen door zijne vragen, gaf gereedelijk zijne toestemming. De beide Oosterlingen legden nu eene wezenlijke virtuositeit van zieken-oppassing aan den dag, en Frans verklaarde, dat hij 't zoo zeer aangenaam vond. De dokter hoopte dat de ziekte geen ernstigen keer zou nemen, en 't met een dag of wat uitvieren zou losloopen - een wensch, die zoo hij niet te volle vervuld werd, daar de ziekte van Frans

{==172==} {>>pagina-aanduiding<<}

minsten vier weken duurde, - den dokter toch niet geheel beschaamde. Toen Frans na zijne herstelling weer in den familiekring terugkwam, waren de zaken veel veranderd en was de tijd voor verwijten voorbij. Dit was zeer eenvoudig in zijn werk gegaan.
De jonker van de Bumerkamp was geen jong mensch van hoog romaneske verbeelding en de kunstgrepen der coquetterie waren ten zijnen aanzien onmiskenbaar plomp aangebracht. Tegen de verwachting van Caroline, was 't hart van haren minnaar, ook zelfs nu zij 't geheel en uitsluitend in hare macht en onder hare leiding had, niet bestand tegen den invloed der klimmende eentonigheid. Daarbij raakte het meegenomen geld op, en was 't hoogst moeilijk, nu mama geen de minste moeite scheen te doen om hun verblijf te ontdekken, nieuwen toevoer te krijgen. 't Was toch al te bespottelijk, dat zijzelve de eersten zouden zijn om hun schuilplaats te verraden. Ook begonnen de rozengeur en de maneschijn den jongenheer tegentestaan, en 't was onaangenaam dat hij letterlijk niets vernam van de paarden, die hij op den stal had, en de honderde gewichtige aangelegenheden van jacht en vischvangst, die hem anders van den morgen tot den avond bezighielden. Platweg gezegd, begon hij zich te vervelen en kwam nu en dan de wensch bij hem op, dat hij met fatsoen naar huis mocht kunnen terugkeeren. Zelfs begon hij een enkele maal daarop te zinspelen tegen Caroline, ja, nu en dan, als hij wat veel grog gedronken had, haar te dreigen dat hij dit eensklaps doen zou.
Carolien had tegen deze vlagen van prozaischen zin bij haren minnaar niets aantevoeren dan tranen en liefkozingen, of het gevaarlijke tegengift van kleine verstrooiingen in de gelagkamer van hun tijdelijk logement. Ook moest, zij nu en dan zichzelve bekennen, dat de overwinning den strijd niet volkomen wraard was. Haar jonker bleek, hoe meer hij ontnuchterd werd van zijn verliefden roes, een zeer vervelende jonker te zijn. Hem dag aan dag te boeien,

{==173==} {>>pagina-aanduiding<<}

was eene taak die alle levenskrachten verlamde en alle gevoel van eigenwaarde verteerde. Als 't niet om een grootsch en heerlijk doel geweest was, zou ze zichzelve moeilijk hebben kunnen verklaren, waarom zij zooveel werk van hem gemaakt had en als zij, na hetgeen er gebeurd was, geen alles overwegende reden gehad had om voltehouden.... wie weet of zij niet de eerste geweest zou zijn, om het voorstel te doen, weer naar hunne familiën terug tekeeren. Nu ontrustte haar èn zijn vervelendheid èn het stilzwijgen van zijne mama.
Van deze eerste verschijnselen der wederzijdsche verkoeling, die hij als een man van ondervinding met het horloge in de hand berekend had, maakte de agent van mevrouw de barones gebruik om den jonker te naderen, en met halve woorden en korte toespelingen iets te laten merken van de qualiteit die hij bekleedde, de hand der verzoening en vergiffenis, die hij om zoo te zeggen maar voor 't toereiken had.
Natuurlijk, dat de jonker in 't eerst dreigde boos te worden, en de agent al zijne behendigheid noodig had om met tact te retireeren; maar even natuurlijk ook, dat, toen de zooeven vermelde verschijnselen zich vernieuwden en zich zelfs scherper geteekend vertoonden, de jonker van zijnen kant den agent zocht te naderen, en op zijne beurt niet ongenegen bleek om iets meer te vernemen van 'tgeen deze wel kon te zeggen hebben.
Kortom, waarde lezer! het einde van deze romaneske historie, die gelukkig de eenige episode in mijn roman is, welke een preutsch recensent een schandaal kan noemen, 't einde van deze historie was als van vele dergelijke. De bedriegster werd de bedrogene, en de zwakke partij delfde 't onderspit.
Op zekeren stillen avond in November, toen alle lichten in het dorp waren uitgedaan, en alleen de duizende lichtjes daarboven flikkerden en schitterden als de oogen van zoovele engelen die de wacht houden over de slapende

{==174==} {>>pagina-aanduiding<<}

menschenkinderen, hield een rammelende huurkoets uit de naastbijzijnde stad voor het huis van Beels stil, en daaruit klom afgemat en vernederd, gebroken naar lichaam en hart, met haat tegen God en alle menschen, maar met haat bovenal tegen den man die haar alleen had achtergelaten in het vreemde logement, waar zij hare schande had tentoongedragen, de oudste dochter van dit ijdele gezin, die de ouderlijke lessen maar al te goed in praktijk gebracht had, maar bij de eerste proefneming gestrand was.
Beels mocht, toen hij haar zwijgend naar binnen geleidde, zich de roerendste regelen uit zijn Tollens voor den geest roepen: want de schande was gekomen over hem en over zijn naam. Zelfs had hij noch zijne vrouw den moed, haar verwijten te doen, toen zij in de huiskamer, waar alles nog op dezelfde plaats stond als toen zij voor ongeveer vier weken dit vertrek verliet, op 't tapijt in elkaar zakte en daar verpletterd en verbrijzeld liggen bleef, tot vader en moeder haar opbeurden en te zamen naar bed droegen.
En onderwijl drukte mevrouw de barones haren zoon een kouden kus op het voorhoofd, en noemde hem haar verloren, maar weergevonden kind, terwijl zij hem tevens meedeelde hoe 't haar wil was, dat hij morgenochtend vroeg reeds zou vertrekken naar haar broeder in den Haag, die, onderwijl dat de jonker scheen vergeten te zijn wat hij aan zijn naam en stand verplicht was, gezorgd had voor een plaats op een der bureau's. Dit mocht hem een beschamende les zijn!
De treurige historie, die ik verpacht geweest ben aan mijne lezers te vertellen, bracht niet alleen Eerloo in beweging, maar had ook voor de familie Beels in andere opzichten groote gevolgen. Al de pleegzonen werden gaandeweg aan hare ouderlijke zorg onttrokken. Eduard kwam niet terug. Zijn grootvader meette de schande van Caroline zoo breed uit en was zoo gedacht in zijn schik

{==175==} {>>pagina-aanduiding<<}

dat zijn lieve kleinzoon aan die gevaarlijke netten ontkomen was, dat de jongeman zich over de connexie, waarmee zijn geluk eenmaal scheen saamtehangen, begon te schamen en weldra overtuigd was dat hij groote verplichtingen aan zijn grootvader had. Er werd dus besloten, dat hij voorloopig bij den ouden man zou blijven, die de vroegere veete over het huwelijk zijner dochter voelde verminderen, nu hij eigenhandig de familie voor de schande eener tweede mésalliance behoed had.
De beide Oosterlingen werden door het kantoor, 't welk dit artikel in consignatie genomen had, opgeëischt en door een van de chefs goedgunstig in zijn familiekring opgeslagen, tot tijd en wijle, dat men eene geschikter gelegenheid zou gevonden hebben. De knapen vertrokken zonder tranen, nadat zij gezorgd hadden den laatsten dag aan alle kleine Beelsen de noodige klappen en stompen te hebben uitgedeeld, en klommen ieder met een grooten sigaar in den mond boven op de diligence, die tweemaal per week Eerloo passeert. Toen de koetsier de zweep over de paarden legde, keken zij tegelijk nog eens naar de woning van Beels om, en staken hun tong uit.
Ook de drie broertjes verlieten het huis van hunnen pleegvader. Zij werden overgeplaatst op het instituut van van Krenen, waar eigenlijk geen gelegenheid was om hen te bergen, maar ‘in dit geval’ het onmogelijke gedaan werd. Meneer van Krenen, die tot nog toe een van de intiemen van Beels geweest was, achtte zich uit het oogpunt van moraliteit en in 't belang zijner inrichting zedelijk verplicht met eene familie die zóó gecompromitteerd was, te breken. Hij deed 't met meer éclat dan strikt genomen noodig geweest was. De man was in doodangst, dat zijn eigen goeden naam en de welgevestigde reputatie van zijne inrichting er onder lijden zouden. Meneer van Krenen was geen ongevoelig man, hij was een Christen, en zou de laatste geweest zijn om een grooten keisteen te gebruiken, als hij zijn evenmensen met een klinker dood-
{==176==} {>>pagina-aanduiding<<}
gooien kon.... Maar ieder begrijpt, dat een Christen, die een kostschool heeft, niet in hetzelfde geval verkeert als een Christen zonder kostschool.
Zoo bleven ten laatste onze Frans en de halve idioot over, en daar Beels en echtgenoote de vermindering hunner inkomsten met norschheid droegen en de toestand van Caroline weldra een bron van dagelijksche ellende werd, was 't in het vroolijke, woelige huis, zeer somber en stil. Frans vooral had veel van die stemming te lijden. Zijne pleegouders keken hem aan alsof hij een van de hoofdschuldigen was, en behandelden hem met eene zekere minachting, welke den knaap nog meer ergerde en bedroefde dan hunne verwijten op den dag van Caroline's vlucht. Evenwel, zij spraken niet meer over de bedreiging, zijn oom intelichten. Integendeel hield Beels nauwkeurig toezicht op de brieven, die de jongen naar Amsterdam zond. Bij de kolossale reductie zijner inkomsten en vooruitzichten, vertegenwoordigde Frans voor de familie een klein kapitaal, dat ze niet graag wilde missen.
Daar de kinderen van Beels bij het schraler worden van den huiselijken pot ook norsch en knorrig begonnen te worden, had Frans zelfs van dien kant weinig troost. Hij zat uren achtereen, als hij niet op de school was, met den idioot in de vensterbank naar buitentekijken, en voelde zich gaandeweg aangetrokken door zijn eenigen makker, alsof hij ook zoo bekrompen moest worden als deze. Ook zijn gestel begon onder de gebeurtenissen smartelijk te lijden. Hij kon, na zijne korte ziekte maar niet recht op zijn dreef komen, hij zag er bleek en vermagerd uit. Toen Palm, die de dingen, welke in Eerloo gebeurd waren, met een wantrouwig oog had gadegeslagen, op zekeren morgen met de zwartjes voorkwam om eens naar zijn kleinen vrind te komen kijken, schrikte hij van diens uitzicht, en gaf onmiddelijk zijn wensch te kennen, hem een dag of wat te mogen meenemen. Hij zou hem door

{==177==} {>>pagina-aanduiding<<}

moeder de vrouw eens goed laten troetelen en koesteren, en over een poos weer hersteld en flink afleveren.
Beels en zijne vrouw hadden, ofschoon zij eenig wantrouwen niet konden onderdrukken, den moed niet dit verzoek te weigeren. Bij den treurigen toestand waarin zij verkeerden, zooals Beels tot Palm zei, stelden zij dit bewijs van belangstelling zelfs op grooten prijs. Zij zagen ook wel, dat 't met Frans niet was, zooals 't behoorde; maar wie kon hun kwalijk nemen dat zij geen lust en opgewektheid hadden om hem optevroolijken! God had hen zwaar beproefd, en er zouden nog zulke booze dingen moeten komen.
Palm was te nobel om deze ontboezemingen niet met deelneming te beantwoorden. Hij beklaagde de arme ouders in den grond van zijn hart. Toen hij Frans in den wagen geholpen had, drukte hij Beels beide handen en verzekerde dat hij zeer met hem te doen had.
Evenwel, die stemming werd aanmerkelijk gewijzigd, nog vóórdat ze het erf te Ganderkerk opreden. Frans had, op verzoek van zijn vaderlijken vriend, alles met kleuren en geuren moeten vertellen, en de brave man had met schrik begrepen, dat de toestand waarin de knaap verkeerde, in rechtstreeksch verband stond met de gebeurtenissen, die heel den omtrek in beweging hadden gebracht. Wel is waar gaf hij Frans te kennen, dat hij diens geheimzinnigheid omtrent de middag- en avondwandelingetjes van Carolien niet goedkeurde, maar in zijn hart was hij wrevelig over de zorgeloosheid van Beels en zijne vrouw, die zulke verhoudingen mogelijk gemaakt had.... Toen Palm 's avonds, nadat Frans in een keurig net kamertje, waar alles hem toelachte en verzekerde dat hij welkom en te huis was, 't hoofd kalm en dankbaar neergelegd had, met zijn huisgenooten over een ander zat te praten, zei zijne vrouw: ‘Hoor eens, vader! ik heb zoo den indruk gekregen, alsof dat kind daar niet weer naar toe moet, en ofschoon jij dat volstrekt niet van plan waart,

{==178==} {>>pagina-aanduiding<<}

toen ge er van middag heen reedt en hem hier heen meenaamt, verbeeld ik me dat jij aan je plicht te kort zoudt doen, als je niet naar dien meneer schreeft, die hem te Eerloo gebracht heeft, en hem proponeerdet om eens overtekomen. 't Is wel jammer en diep ongelukkig van die dochter van Beels, en 't is wel hard als ze nu daardoor die jongelui ook moeten missen, maar 't is, naar alles wat ik van je hoor, dan toch ook geen huis voor zulke jongens, en ik zou me al heel erg moeten vergissen en er in 't geheel geen oog op hebben, als 't voor dezen jongeheer niet hoognoodig was dat hij daar niet bleef. Je kunt 't kind niet met droge oogen aanzien. Er is geen tier of leven meer in. En wat was 't een week of tien geleden nog een aardige levendige jongen!’
Ja, dat vonden de zoons en dochters ook. 't Was erg naar, zooals de knaap afgevallen was, en ze meenden ook wel, dat 't zóó niet heel lang zou kunnen duren. Vader moest in allen gevalle maar dadelijk aan dien meneer in Amsterdam schrijven. Die kon dan overkomen en dan nog zelf doen wat hij wilde. Zij hadden 't dan ten minste niet op hun geweten. ‘'t Doet je pijn aan je hart’, zei de oudste dochter, een meid van melk en bloed, ‘als je den jongen aanziet.’
Zoo gebeurde 't dan, dat Palm nog dien eigen avond, vóórdat hij naar bed ging, een brief aan Jansen schreef, waarin hij hem verwittigde dat Frans ongesteld geweest was en op dat oogenblik bij hem in Ganderkerk was om, zoo hij hoopte, weer geheel en al opteknappen, en hem tevens verzocht, als 't mogelijk was, zeer spoedig eens overtekomen om kennis te nemen van een en ander wat Palm hem niet breedvoerig schrijven kon, maar wat allerbelangrijkst was voor de verdere leiding en opvoeding van den pupil van meneer Meider. Palm beloofde, om tijd te winnen, dat hij zelf met zijn wagentje aan 't station zou zijn, en nam de vrijheid dag en uur daarvoor maar dadelijk optegeven.

{==179==} {>>pagina-aanduiding<<}

De brief viel als een bom in het rustige, alledaagsche leven van Jansen. ‘Die buitenlui,’ zei hij niet zonder knorrigheid, tot zijn vrouw, ‘hebben altijd den tijd en schijnen te denken dat wij er ook maar zoo kunnen uitloopen. En toch is de brief, ofschoon niet verontrustend, zeer dringend en schijnt 't wel noodig te zijn dat ik er onmiddellijk gevolg aan geef. Maar meneer Melder is toevallig niet in de stad. Er wordt buiten gemetseld en getimmerd, en hij is ondanks 't gure weer er eens naar gaan kijken. Ik kan dus onmogelijk van 't kantoor, ofschoon de jongeheer Antoine, geloof ik, meent dat hij mij ook wel zou kunnen missen... Wat zal ik dus doen? Ik verzeker u dat dit geval mij zeer in verlegenheid brengt.’
‘Wel,’ zei zijne vrouw, ‘vraag of meneer West er even voor u naar toegaat. Hij kent de geheele historie toch ook, en stelt altijd zooveel belang in Frans. Bovendien heeft de man niets te doen. Hij wordt door niets of niemand opgehouden.’
Dat was een idee; maar Jansen had er niet veel zin in.
Hij had, zooals wij weten, West stelselmatig buiten de beschikkingen in Eerloo gehouden. Als ze samen al eens over de kinderen van Holster praatten, was 't altijd met eene zekere terughoudendheid en eenigen argwaan omtrent de beginselen van zijn vriend den literator. Zou hij hem er nu weer inhalen? Zou hij zelf hem weer moeien in aangelegenheden, waarbij hij misschien op nieuw zou te strijden krijgen met de opgeschroefde ideeën van een man zonder practischen zin?
Bovendien, Jansen had ten opzigte van de plaatsing in Eerloo geen volkomen vrede met zichzelven. De indrukken van de familie Beels ontvangen, waren niet in allen deele voldoende geweest, en toch had hij zijn patroon verzekerd dat alles in de beste orde was. Als Jacob West er nu zijn neus in stak, en met zijn gewone voortvarendheid misschien een geheel ander rapport onder de oogen van Melder wist te brengen, of ook maar hem, Jansen, ver-
{==180==} {>>pagina-aanduiding<<}
volgde met allerlei klachten en bezwaren, die hij niet kon tegenspreken en toch ook maar niet zoo wegnemen..... in welk een zee van moeilijkheden en zorgen zou hij zich dan misschien moeten steken!
En toch, de brief was dringend en niets te doen was onverantwoordelijk. Ook wist hij niemand te bedenken, die, bij de onmogelijkheid waarin hij zelf verkeerde van te gaan, zijne plaats kon innemen. Onwillig moest hij zich dus wel voegen in het plan door zijne vrouw aan de hand gedaan. Om geen tijd te verliezen zond hij den ontvangen brief met een anderen van zijne hand naar den Kloveniers-burgwal.
Jacob West schrikte niet weinig toen hij den brief van Palm las. Deze bevestigde een vermoeden dat zich reeds eenige dagen van hem had meester gemaakt. Tegen zijne gewoonte had Frans in geruimen tijd niets van zich laten hooren, en op eene aansporing van zijnen vaderlijken vrind geantwoord, dat hij niet vecht gezond geweest was, maar jiu weer geheel beter was. Hij had daarbij evenwel niets gemeld aangaande de school en zijne makkers, wat hij altijd deed en waartoe West hem steeds opwekte, ja, kennelijk over meneer Beels en diens vrouw gezwegen, van wie hij anders zooveel te vertellen had, wat, zoo al niet van liefde, dan toch van eene zekere bewondering getuigde.
Jacob West was dus dadelijk bereid aan het verzoek van Jansen te voldoen en haastte zich dit onzen boekhouder te berichten. Zijne kleine reisbenoodigdheden waren spoedig ingepakt. Op het aangegeven tijdstip zat hij in den trein, die hem naar het bepaalde station bracht. Daar vond hij de barouchette van Palm en den eigenaar zelven, die toen hij zijn naam hoorde en vernam dat Jansen niet had kunnen komen, hem trouwhartig de beide handen toestak en zeide: ‘Ik heb uw naam zeker duizendmaal met zooveel dankbaarheid en ingenomenheid hooren noemen door onzen kleinen vriend, meneer West! dat we al oude bekenden zijn.’

{==181==} {>>pagina-aanduiding<<}

Zij reden den ons bekenden weg naar Ganderkerk en vulden daarbij aan wat er nog aan hunne wederzij dsche kennismaking ontbrak. Palm bracht bovendien Jacob West geheel op de hoogte van 'tgeen in Eerloo gebeurd was, en wat er meer bepaald met Frans had plaatsgegrepen. Met zijne gewone voortvarendheid besliste Jacob West dat de jongen ‘daar in geen geval meer naar toe moest’ en legde zooveel deelneming en teederheid voor zijnen kleinen vrind aan den dag, dat hij 't hart van Palm geheel veroverde. De volgende dagen toen West zijnen nieuwen bekende in diens drukke omgeving gadesloeg, hem door stallen en schuren vergezelde en hier op het platte land eene bedrijvigheid en energie vond die zijn stoutste voorstellingen overtrof, klom ook van zijn kant de belangstelling tot warme vriendschap en werden de beide mannen overtuigd, dat zij bestemd waren om elkaar achting toetedragen.
Toen Frans onverwacht West voor zich zag, kende zijne opgetogenheid geen grenzen en had moeder Palm heel wat moeite om hem tot bedaren te krijgen. De arme jongen had zich in de laatste weken meer eenzaam en verlaten gevoeld dan in de slechtste dagen bij jufvrouw Rol. Jacob West zwoer bij zichzelf dat hij willens of onwillens zijn aandeel in de bemoeiingen van Jansen niet weer zou afstaan. ‘De jongen mag en zal daar niet weer naar toe,’ herhaalde hij tot Palm. ‘De onnatuurlijkheid en onhartelijkheid van die menschen zou den heerlijksten aanleg vermoorden. Ik dank God dat deze miserabele historie ons de gelegenheid geeft om de fout door mijn vriend Jansen met de beste bedoelingen gemaakt, te herstellen.’
In dien geest was ook de brief dien West den volgenden dag aan Jansen schreef. Het antwoord was evenwel maar half bevredigend. Ofschoon Jansen erkende, dat het na 't gebeurde bij Beels, wat niemand had kunnen voorzien, wenschelijker was dat Frans elders in de kost besteed werd dan dat hij daar bleef, durfde Jansen niet met zulk

{==182==} {>>pagina-aanduiding<<}

een voorstel bij zijn patroon komen, die in de stellige overtuiging verkeerde dat alles in de volmaakste orde was en voortdurend door de gunstigste berichten was gevleid, iets, waaraan hij, Jansen, geen schuld had en waaromtrent hij van meneer Melder geen verwijten wilde hooren Ook moest Jacob West wel bedenken, dat de knaap nu goed op gang was met 't leeren en veel achteruit zou gaan als hij ook de school moest verlaten. De school van van Krenen stond zeer hoog aangeschreven en had zooals van zelf sprak aan hetgeen bij Beels gebeurd was part noch deel.
Dat was een moeilijk geval voor een man, die gewoon was op den eersten den besten zedelijken indruk aftegaan en zich niet te laten besturen en leiden door allerlei bedenkingen en bezwaren van minder allooi. Toch kon West de gegrondheid van een en ander niet ontkennen.
Hij raadpleegde dus met Palm en beide mannen wikten en wogen de zaak totdat zij er moe van werden, en verklaarden dat ze zeer verlegen waren met 't geval. 't Stond bij beiden vast dat Frans niet bij Beels kon blijven. Maar hoe dit aan meneer Melder smakelijk te maken, en hoe te gemoet gekomen aan het bezwaar der school door Jansen gemaakt en dat zij niet konden loochenen? Waarschijnlijk zouden zij niet uit dit dilemma geraakt zijn, als een van de zoons van Palm hun niet te hulp was gekomen.
‘Vader! wat hindert 't’, vroeg deze, ‘of de jongeheer hier voorloopig bij ons blijft? Als die meneer Melder daarin genoegen neemt, kan hij elken morgen naar Eerloo op school gaan en daar in de halve kost blijven. Er zijn er in de buurt die elken dag wel vier keer heen en weer loopen en 't zal den jongen sterk en gezond maken. Er behoeft dan bijna niets te veranderen. Moeder heeft toch graag zoo'n kleinen kerel om te bederven!’
Ja, moeder had er niet tegen als vader dat zoo goedvond en 't was waar dat moeder altijd graag zoo'n ventje

{==183==} {>>pagina-aanduiding<<}

had, dat ze bederven kon. Dat was aan de jongens wel te zien. ‘Ze zijn allemaal heel erg bedorven. U hoort hoe ze de oude vrouw plagen durven, meneer West!’
Maar Jacob West was veel te ingenomen met het plan door den zoon aan de hand gedaan om hem aftevallen en hij zei daarom, dat haar jongen blijkbaar gelijk had en moeder Palm er uitmuntend slag van bleek te hebben om iemand te bederven. Hij voor zich zou al heel dankbaar wezen als zij op dezelfde manier met zijn jongen vrind wou doen, en de knaap, wien 't betrof, voegde er zulke ondubbelzinnige blijken van vriendschap en ingenomenheid bij, dat moeder Palm de tranen in de oogen kreeg, en terwijl ze hem in haar armen nam, verklaarde dat zij 't dan nog wel zou aandurven, als vader er niet tegen had.
Vader had er veel tegen. Hij zou oneerlijk spel spelen tegenover Beels. Hij had gezegd dat hij den knaap over een paar dagen weer terug zou brengen. Hij was altijd wél geweest met die menschen en was niet gewoon zoo te handelen, dat hij den schijn van knoeierij op zich laadde.
Nu, dat namen zijne kinderen voor hun rekening, dat zou heel Eerloo en Ganderkerk wel anders begrijpen, en dat zouden zij ze wel anders beduiden als ze 't niet begrepen, want iedereen kende vader en iedereen wist wat er bij Beels gebeurd was, en 't was hier geen geval w7aarin iemand zich mocht laten terughouden door den schijn van dit of dat. 't Gold hier een jongen van wien ze allemaal veel hielden en....
Nu, Palm bleek bij deze gelegenheid niet zoo vast in zijn schoenen te staan als anders en er ging dien eigen avond nog weer een brief van West naar Amsterdam, waarin' dan ten minste voorloopig eens over dit plan gehandeld werd.
En 't plan viel bij Jansen toevallig in goede aarde. Meneer Melder was teruggekeerd van zijn uitstapje naar buiten en was alles behalve in zijn humeur. Hij had onder-
{==184==} {>>pagina-aanduiding<<}
weg van een zijner kennissen gehoord wat er in Eerloo gebeurd was, en hij had Jansen onmiddellijk tot verantwoording geroepen. Hij, Melder, achtte zich persoonlijk beleedigd en gepromitteerd.
Jansen had zich zoo goed en kwaad als 't ging verdedigd. Hij had de geheele schuld op meneer Dimond gegooid, die zooveel moois en goeds van de familie Beels verteld had en zich bepaald belast met de onderhandelingen, welke vanwege meneer Melder hadden plaatsgehad. Indien hier iemand schuld had, dan was 't meneer Dimond; indien hier iemand vooruit had kunnen weten dat er zulke ongelukkige dingen zouden voorvallen, dan was deze 't. Hij, Jansen, had eenvoudig zijn pligt gedaan, zooals meneer Melder zelf hem dien had voorgeschreven. Hij was hoogstens tweemaal vierentwintig uur in Eerloo geweest. Was 't te vorderen dat hij in dien korten tijd had opgemerkt wat meneer Dimond nooit vermoed of geweten had, daar zijne berichten zoo allergunstigst waren geweest?
Ofschoon niet in allen deele zuiver, was er van het standpunt van den patroon tegen deze redeneering van Jansen niet veel intebrengen. Meesmuilend had meneer Melder er dan ook in berust en was hij geëindigd met de verklaring dat 't hem in elk geval genoegen zou doen, als die zaak spoedig op de een of andere manier geschikt werd en de knaap hoe eer hoe beter, al was 't met eenige geldelijke opoffering, bij die menschen vandaan was. Hij wou geen kans loopen van voor de tweede maal te hooren, dat 't kind van zijn zuster besteed was in een huis, waarvan hij niet zou herhalen.... hoe zijn vrind 't genoemd had.
Ik zal al wat tusschen deze verklaring van meneer Melder en de definitieve regeling der zaak tot volkomen genoegen van West, in ligt, aan de verbeelding mijner lezers overlaten. Genoeg is 't dat Frans Holster, veertien dagen nadat hij door Palm was afgehaald, 't kleine kamertje, waar hij dien eersten nacht had doorgebracht, voorgoed betrok en door West gefeliciteerd werd, ‘omdat hij nu op

{==185==} {>>pagina-aanduiding<<}

een weg was, waarop met Gods hulp wat van hem worden kon.’ Ik hoop in een volgend hoofdstuk 't bewijs te leveren dat onze literator ook nu wederom goed gezien had.
Voor ik dit hoofdstuk besluit, nog een enkel woord over de familie Beels, die wij waarschijnlijk niet meer op onzen weg zullen ontmoeten.
Mevrouw de baronesse was niet karig als 't op geld aankwam, hoe bekrompen en onbarmhartig ook in hare zorg voor 'tgeen zij de eer en den goeden naam van haar geslacht noemde. Zij liet te harer tijd eene zeer ruime geldelijke aanbieding aan de familie Beels doen. Zij stelde daarbij als voorwaarde, dat men geen enkele poging zou aanwenden om haren zoon te naderen of eenige speculatie bouwen op de genegenheid die hij wellicht koesteren mocht voor zijn eigen vleesch en bloed. Zoodra dit 't geval was, zou de jaarlijksche ruime toelage voor verpleging en opvoeding vervallen. Nauwlettend zou er worden toegezien, dat er van deze voorwaarde geen vinger breed werd afgeweken.
Toen dit aanbod namens de barones gedaan werd, en wel door denzelfden agent, die den jonker uit de strikken van Caroline verlost had, stoof meneer Beels op en kreeg mevrouw weer een toeval. ‘Waren ze dan zoo diep gevallen, dat men hun dergelijke aanbiedingen durfde doen? Hadden zij ooit iemand 't recht gegeven om te meenen, dat zij er op uit geweest waren om van de Bumerkamp giften of gaven te ontvangen? 't Eenige wat zij vroegen voor den smaad hun aangedaan, was eerherstelling van hunne dochter. Zij begeerden niets dan dat de arme misleide 't hoofd mocht kunnen opsteken als de wettige vrouw van den man, die haar in 't ongeluk had gestort.’
Op deze verklaring had de zaakgelastigde de schouders opgehaald en was zwijgend heengegaan. Veertien dagen later was hij teruggekomen en had 'tzelfde voorstel gedaan. Mevrouw de barones was niet ongevoelig voor het leed dat de familie Beels getroffen had, en daarom, terwijl men bij eenig

{==186==} {>>pagina-aanduiding<<}

nadenken wel begrijpen zou, dat er van een huwelijk nooit iets komen kon, wilde zij zich toch niet geheel onttrekken. Zij had gehoord dat de familie door het gebeurde veel verloren had, dat nagenoeg alle pleegkinderen van haar waren afgenomen. Welnu, 't was billijk dat mevrouw in den vorm eener jaarlijksche toelage daarin deelde. Zij hoopte dat men zich door dit aanbod niet beleedigd zou achten.
Dat klonk al heel anders dan de eerste maal. Meneer Beels en zijne vrouw werden niet weer zoo boos. Zij hadden zich onderwijl eenigzins verzoend met de gedachte, dat zij geld zouden aannemen van de baronesse. Indien men de zaak zoo beschouwde als zij nu, in de jongste conferentie, werd voorgesteld, dan was er zelfs veel voor te zeggen, dan lag er iets billijks in eene vergoeding voor geleden schade. Meneer en mevrouw Beels zouden er over denken. Zij achtten zich in elk geval reeds gelukkig dat mevrouw de barones een beter, een edeler, een menschlievender vorm voor haar aanbod gevonden had. Zóóals 't de eerste maal hun voorgesteld was, zouden zij er nooit aan gedacht hebben om 't zich te laten welgevallen. Nu zouden zij er over denken.
En zoo gebeurde 't dan, dat meneer en mevrouw Beels door eene jaarlijksche toelage van de Bumerkamp voor gebrek en armoede bewaard werden, en deze ijdele menschen, in wier droomen adelbrieven en titels hadden rondgedwarreld als de sneeuwvlokken over het grauwe veld, op hunnen ouden dag moesten leven van de schande hunner dochter. Zegt gij: ‘Loon naar werk,’ zoo zegt 't met een traan in 't oog en een zucht in het harte.....



{==187==} {>>pagina-aanduiding<<}

Twee-en-dertigste hoofdstuk.

In kleinen kring.

‘Zie zoo, mijn jonge vrind,’ zei Palm, terwijl hij Frans recht vaderlijk op den schouder klopte, ‘nu ben je heelemaal aan mij overgelaten en zult je moeten getroosten, dat moeder de vrouw je eigen mama, en al die groote jongens en boerendochters jou broers en zusters zijn.’
Frans keek op deze woorden zijn goedhartigen beschermer dankbaar aan, en zei, dat hij hoopte de goedheid, die men hem bewees, te vergelden door zijn gedrag. Hij zei dit met iets bevends in de stem en terwijl hij een paar tranen uit de oogen wischte, want ze hadden zooëven Jacob West in het wagentje zien stappen, waarmee een van de jongens hem naar het station zou brengen. West had acht allerheerlijkste dagen in Ganderkerk doorgebracht, en verklaarde toen hij afscheid nam, dat zijn kleine wind er al veel beter uitzag dan bij zijne komst. Hij was dan ook volkomen gerust dat de knaap 't in zijn nieuwe omgeving wel zou kunnen uithouden.
‘We zullen nu ook maar eens en voor goed onze regels stellen,’ vervolgde Palm. ‘Iemand die zich een halfuur langer dan noodig is als een logé beschouwen moet, wordt in mijn oog door zijn gastheer mishandeld. Laat mij u daarom maar kortweg alle artikels van ons huiselijk reglement voorlezen. Artikel een is: onbepaalde eerbied en achting voor moeder de vrouw. Moeder de vrouw heeft

{==188==} {>>pagina-aanduiding<<}

zooveel jaren achtereen van den morgen tot den avond gezwoegd en geslaafd om den boel in orde en bij mekaar te houden, dat ze daar recht op heeft. Die dat vergeet, is schuldig aan de misdaad van gekwetste majesteit. Artikel twee is: nooit boos worden als je geplaagd wordt, dan nadat je driemaal gewaarschuwd hebt, en onmiddellijk uitscheiden met gekscheren als de tegenpartij voor de tweede maal gezegd heeft dat hij er niet tegen kan. Hij kan hoofdpijn hebben of met zijn verkeerde been uit bed gestapt zijn. Dat moet men eerbiedigen. 't Behoeft niet alle dagen mooi weer te wezen. Artikel drie is: altijd wat in de handen te hebben en altijd 't een of ander in het oog dat aan de beurt ligt, wanneer 't eerste af is. Ziedaar 't heele wetboek. Die een, van deze artikelen overtreedt, heeft met mij te doen. Of zijn ze te zwaar?’
Frans gaf lachend de verzekering dat hij ze heel licht vond en gaarne bereid was ze allen geregeld natekornen, en hij ging, om als 't ware 't eerste artikel al dadelijk in praktijk te brengen, naar zijne nieuwe pleegmoeder en kuste haar hartelijk.
De knaap was nu volkomen op zijn plaats, in een kring waarbinnen zijn eigenaardige aanleg zich 't best ja, 't schoonst ontwikkelen zou. Tot nog toe was hij ten dien aanzien niet gelukkig geweest. 't Leven scheen alles voor hem zóó ingericht te hebben, dat hij niet naar boven kon komen, en, ofschoon nu en dan verradende, dat hij niet was wat men een dommen jongen noemt; ja, dat er bij een beetje belangstelling van oudere en daarom ook wijzere menschen wel wat van hem te maken zou zijn, was hij bijna veertien jaren oud geworden, zonder nog in eenig opzicht iets van een genie te hebben. Nu is 't op dit prozaïsche ondermaansche wel niet noodig dat iemand een genie wordt, ja, is 't zelfs voor de rust van onze ziel en voor den vrede met onze medemenschen 't best, dat wij maar in geen enkel opzicht ons van de anderen onderscheiden, maar zoo egaal gebakken uit den oven

{==189==} {>>pagina-aanduiding<<}

komen als de goudsche pijpen en de troonreden, doch dit belet niet dat een knaap, in wien wat zit, in geen geval bij andere knapen behoort achtertestaan, en dat 't, zonder over genieën te praten, in het geval waarmee wij op 't oogenblik te doen hebben, jammer was dat Frans een paar volle jaren zoo goed verwaarloosd was als een kind verwaarloosd mocht heeten.
Dit is dan ook de reden dat ik tot nog toe geen enkele geestigheid of guiterij van den knaap verteld heb, en deze of gene lezer misschien den indruk heeft gekregen, alsof hij een tamelijk flauw ventje was, iets wat ik den bedoelden lezer niet kwalijk kan nemen, als ik mij met prijzenswaardige onpartijdigheid voor een oogenblik buiten mijn boek plaats en mij afvraag hoe ik zelf zou oordeelen over een jongen van bijna veertien jaar, die in zijn eenzaamheid op een kruisweg staat te huilen, nadat hij er zoo onnoozel ingeloopen is, en die, als hij mishandeld en verwaarloosd wordt door een man als Beels, niet liever wegloopt dan aftewachten tot men hem halen komt. Maar ik vraag u, hoe zou de geestkracht zich een weg gebaand hebben bij een kind, dat door jufvrouw Rol opgevoed heette en aan de zorgen van een Beels toevertrouwd was! Waarlijk, ik geloof dat wij bij de beoordeeling van onze medemenschen wel altijd een korte chronologie van hunne eerste levensjaren mochten bij de hand hebben, en dat wij menig verschijnsel veel gemakkelijker zouden verklaren, indien wij precies wisten op welken datum en op welk uur zij eigenlijk begonnen zijn te leven, dat is vrij te ademen, zuivere lucht optesnuiven en zich te durven bewegen.
Op 't oogenblik waarop ik dit schrijf, ligt er eene dikke ijsvloer over onze rivieren en slooten, dwarlen en zwieren als ik uit mijn raam kijk, honderde schaatsenrijders voor mij heen. Is daaronder niet een van mijn eigen knapen, een jongen van een schroomvalligen aard, die gisteren toen ik er bijstond en zijne kameraden gereed waren hem bij elke struikeling goedhartig uittelachen, geen halve

{==190==} {>>pagina-aanduiding<<}

streek doen kon, en eindigde met in de wrevel en machteloozen toorn uittebarsten? Welnu, op 't oogenblik, nu hij, verloren in de massa, meent dat niemand op hem let, maakt hij met elke beweging groote vorderingen. Ik zal straks even naarbuiten gaan om hem te prijzen en aantemoedigen. Ik weet zeker dat 't hem nu nog meer vorderingen zal doen maken.
Vader Palm was juist een man om dat eigenaardige opvoedingssysteem toetepassen. Eigenlijk had zijne manier niet meer van een systeem dan de methode die de paarden bij hunne veulens aanwenden, en wist de man er niets anders van te zeggen dan dat 't uit de drie bovenvermelde artikelen bestond. Over 't algemeen (en dit is hoop ik nu voor altijd genoeg over dit onderwerp, dat al veel meer plaats heeft ingenomen in mijn roman dan 't verdient), over 't algemeen zou er al heel weinig over zoo'n eenvoudige en gezonde behandeling van kinderen te zeggen zijn, als er op 't punt van opvoeding niet zooveel dwaasheid was en nog dagelijks werd uitgekraamd. Palm meende dat een kind, 'twelk eerbied voor- en verdraagzaamheid jegens zijne meerderen en gelijken en bovendien arbeidzaamheid geleerd heeft, van de rest onzer paedagogische wijsheid bedroefd weinig onder de oogen behoeft te krijgen en hij was ten dien aanzien pedant genoeg te durven beweren, dat hij 't met al de leerlingen van Pestalozzi of wien ook zou durven opnemen.
't Duurde dan ook niet lang of onze Frans was zoo gezond en stevig als een jongen van veertien jaar behoort te zijn. Hij had geen begrip van een boterham die met lange tanden gegeten werd, of van nachtrust die werd afgebroken of gestoord vóórdat de zon aan den hemel stond.
's Morgens ging hij al vroegtijdig op marsch om de rekenoefeningen vóór 't ontbijt op de school van van Krenen te kunnen bijwonen, en 's middags kwam hij altijd gelijk met den dampenden schotel aardappels en het geurige vleesch de eetkamer binnen. Dan lag er een blos van

{==191==} {>>pagina-aanduiding<<}

frischheid en levenslust op zijne wangen, lachten zijne oogen den vriendelijken kring tegen, waarbinnen hij wist recht welkom te zijn.
O, wij grooter en ouder menschen bedenken dikwijls niet genoeg welk een heerlijk gerecht onze hartige groet en ons vroolijk welkom voor knapen en meisjes is, hoe gereedelijk hun hart aan 't kloppen gaat, als zij zien dat 't onze begint te herleven bij hunne komst. We zijn daarin meestal niet zorgvuldig genoeg en meenen dat 't reeds voldoende is als wij onze knorrigheid of onrust voor hen verbergen. In het gezin van Palm was van den morgen tot den avond een algemeen streven om de knorrigheid en onrust te doen plaats ruimen voor een vriendelijk en weltevreden gelaat.
Als ik nu niet wist dat het in de oogen van de meeste menschen een gebrek, of laat mij liever zeggen, geen verdienste, is een prettigen huiselijken kring te schetsen, dat men veel meer eer inlegt met de teekening van een gezelschap valsche munters of struikroovers dan van eene familie, die de voorschriften van het evangelie om zoo te zeggen bij toeval en in haar onnoozelheid in praktijk brengt, dan zou ik van vader en moeder Palm met hunne zes kinderen, drie à vier meiden en knechts en hun legioen arbeiders, die allen te samen het toonbeeld van een modernen patriarchalen kring vertoonden, een uur lang vertellen willen, want ik kan u verzekeren, dat 't bij het schetsen van tafreeltjes juist omgekeerd is als bij het lezen.
Voor een schrijver is 't veel aangenamer met ordentelijke menschen dan met schobbejakken en spitsboeven te doen te hebben, omdat, dewijl beiden producten van zijne verbeelding zijn, 't vrij wat streelender voor de eigenliefde is, als er deugdzame dan wanneer er zondige figuren uit zijn brein oprijzen. Men vraagt onwillekeurig zichzelven af, of men zelf eigenlijk ook niet reeds een halve spitsboef is, als men zoo'n figuur eens bijzonder scherp en kleurig op 't doek gebracht heeft en dit te meer, omdat

{==192==} {>>pagina-aanduiding<<}

wij bij ondervinding weten dat het publiek er ook wel eens zoo over oordeelt. Heb ik niet zelf door meneer A. en mevrouw B. hooren zeggen, toen een onzer beroemdste schrijvers een ouden losbol met veel talent geportretteerd had: ‘Nu, nu, men kan wel zien dat de man in die zaken thuis was,’ en heb ik dat niet weggelegd in mijn hart om er later mijn voordeel mee te doen?......
Ik zou dus, ik herhaal 't, dolgraag heellang met u in den kring te Ganderkerk willen doorbrengen en ik, die over 't algemeen niet zoo romantisch in mijne Sympathien ben, zou meenen dat iedere man of vrouw van goeden smaak zich daaruit muntend vermaken moest, maar er zijn nog zooveel andere menschen die onze aandacht vragen.
Welnu, laat ons dan beginnen met vroeg optestaan, en elken morgen als wij met Frans den weg naar Eerloo opwandelen een vriendelijk goedenmorgen toeroepen aan het aardige dienstmeisje van den bakker, tevens wethouder van Ganderkerk, terwijl zij de stoep zoo netjes aanstoft als eenig dienstmeisje van Europa maar doen kan en onder het rangschikken van het versche brood geestig en coquet daartusschen doorkijkt, alsof zij zelve dien eigen morgen zoo frisch en blozend als ze daar is, uit den oven was gekomen.
Vervolgens zullen wij hetzelfde goedenmorgen, met gelijke welwillendheid en voorkomendheid afgeven aan den dikken herbergier, met zijn blauwe slaapmuts en het korte endje pijp, waarmee hij de eerste vochtige dampen van zich afhoudt, en schijnt te willen aankondigen, dat 't bij hem geen eigenlijk logement, geen heeren-gelegenheid is, maar een recht gezellig plekje, waar men zijn pijp kan rooken, en als men die teekenen wil, zeker is haar morgen op de bovenste plank in 't buffet terug te vinden. Vergeet daarbij niet eens eventjes omhoog te kijken, waar boven den stal de oude Teunis, die nu al veertig jaar als knecht in de herberg dient, bezig is met het groote luik opentezetten.

{==193==} {>>pagina-aanduiding<<}

Zoo kunnen wij huis aan huis voortgaan en overal zullen we een vriendelijken groet in ruil van den onzen ontvangen, zoodat 't ons wezen zal alsof de geheele bevolking van het dorp onzen kleinen vriend naar Eerloo uitgeleide doet, en verzekert dat zij blij zullen zijn, als hij van middag weer terugkeert. Kleine, vriendelijke dorpen geven zulke gezellige en vreedzame indrukken.
En Ganderkerk was een klein, vriendelijk dorp. Ge hadt er geen heerengoederen en geen villa's, hoewel 't maar een halfuur van Eerloo verwijderd was. Ge vondt er geen jongejufvrouwen-instituut en geen kostschool voor jongeheeren. Er was geen zoogenoemd aristrocratische toon... maar ik verzeker u, dat 't toch een zeer gezellig dorp was. De aanzienlijkste familiën waren, zoo op 't uiterlijk, die van Palm en van den dominé. De overigen waren menschen die niet hooger vlogen dan waar het graan nog rijp wordt en de akkers nog vruchten geven, menschen die tevreden waren met hun dagelijksch brood en die dat in dagelijkschen arbeid moesten verdienen, die hoogstens wat konden vergaderen en wegleggen voor de kwade dagen die komen mochten, maar zelden hun overvloed genieten in weelde of vermeerdering van levensgenot.
Dat neemt niet weg dat ge ook hier geen herders uit Arcadië vondt, maar in miniatuur volkomen dezelfde gebreken en fouten, die Eerloo tot zijne zelfvoldoening op grooter schaal bezat, dat ge ook hier geen christelijke liefde zoudt hebben aangetroffen zonder de heidensche kibbelarij die haar altijd en overal vergezelt, geen maatschappelijken vrede zonder de noodige zelfzucht, welke laatste, omdat zij bij alles met zichzelve begint en eindigt, het brevet gekregen heeft van goed georganiseerd en geordineerd te zijn..... maar ik vraag u, of iemand uwer een dorp of een huisgezin zóó klein kan maken, dat gij er die echt menschelijke verschijnselen niet aantreft? Neen. Ik zeg u, dat gij van die welbeminde en teergekoesterde kleinigheden onzer zedelijke natuur niet loskomt, al krimpt

{==194==} {>>pagina-aanduiding<<}

gij een dorp tot een gehucht en het familieleven tot dat van een coelibatair met zijn hospita in. Wij menschen moeten kibbelen; we kunnen elkaar niet liefhebben als we geen kwaad van elkander kunnen spreken, en elkander niet nu en dan een klein weinigje benijden; maar omdat wij deze munt van het gezellige samenleven in omloop brengende onze eigen rijksdaalders en centen waarschijnlijk wel al twintigmaal weer in handen hebben gehad nadat wij ze uitgegeven hadden, zonder dat wij dit weten of er ons om bekommeren, hindert 't niets of gij uw hart ophaalt aan mijne eigenaardigheden en ik aan de uwe... kunnen we daarom toch de beste vrienden van de wereld zijn.
Er brak dan voor onzen held een recht vroolijk en onvergetelijk tijdperk aan, eene periode waarvan de zonnestralen hem nog verwarmen zullen als ze in later, korte winterdagen schuin op zijn kruin vallen en zijne eigen schaduw werpen over de volle breedte van zijn levenspad. Of hebben wij, die herinneringen van twintig en dertig jaar hebben, of gij, - oude mannen en vrouwen, die reeds lang van scheiden en eeuwige rust begint te praten, niet onbetaalbare verplichtingen aan de indrukken van onze veertien of zestien jaren?
Wie is in de dagen toen zijn stem den toon tusschen alt en bas kreeg niet verliefd geweest op het dochtertje van den kruidenier of doodelijk van de twintigjarige jufvrouw, die hem Deventerkoek verkocht, of die zijn schrale weekgeld in de eerste goedkoope sigaren omzette? Wie heeft toen zijn pantalon hem te kort begon te worden hij zich schaamde over het kinderachtige buisje dat hem op den rug spande en waaruit de groote handen zoo deerniswaardig te voorschijn kwamen, dien pantalon en dat buis niet gewaagd bij 't beklimmen van een boom of muur om een blik te kunnen werpen op de speelplaats van een meisjeskostschool? Wie draagt niet in zijn hart de gedachtenis om aan zonnige zomerpartijtjes met dartele nim-
{==195==} {>>pagina-aanduiding<<}
fen en onschuldige plagernijen? Wie voelt de koude borst niet verwarmen door den gloed die eenmaal afstraalde van een geïmproviseerd bal, waarop hij driemaal achtereen dansen mocht met het voorwerp zijner stille genegenheid, en toen doodsbang was dat hij het lieve kind gecompromitteerd had of niet slapen kon van de gedachte, dat men hem morgen plagen zou met zijne verovering? Ik hoop niet dat er één onder mijne lezers is die van deze dingen onkundig bleef, en ik zou mijn leven verloren rekenen als ik moest verklaren dat ik mij over zulke herinneringen schaamde.
En wie heeft geen enkele verboden peer of appel, geen handvol gestolen kersen op zijn geweten? Wie kan zeggen dat hij niet weet hoe een heimelijk gerookte sigaar smaakt, en hoe het ijs van de wetering kraakt als 't nog maar twee nachten gevroren heeft?
Hij, die van deze dingen niet weet, heeft zijn jeugd zeker niet in een Mein landstadje of op een dorp doorgebracht, waar weilanden en huizen, land en straatwegen door elkander liggen. Hij is zeker op een bovenhuis geboren, en opgevoed in den eenen of anderen nauwen gang van de steengroeven, die wij groote steden plegen te heeten. Zoodanige opvoeding is maar eene halve, mist het groote en gewichtige element van de vrije lucht en de vrije beweging.
Wie toch zal ook maar bij benadering kunnen zeggen hoeveel wij aan de indrukken der natuur, aan het maische gras, de groene boomen, de zingende vogels en het kabbelende water te danken hebben? Heeft niet de rijke en weelderige natuur misschien de kiemen der gierigheid in ons hart verstild, door haar verscheidenheid vol geur en leven ons genezen van de bekrompenheid die het leven van zoovelen vergalt?
O, gij golvend land, waarin de korenbloem wegschool, gij lindeboomen, waarin de jonge vogels zich verbergden, gij warm zand waarin wij ons rolden als musschen, en gij waterkom, waarin wij rondspartelden als eenden en do-
{==196==} {>>pagina-aanduiding<<}
ken als de zwaan..... weest gegroet! Uwe schoonheid, die eeuwig verjongd en verfrischt geslacht op geslacht heeft aangetrokken en geboeid, moge voor een ruim deel staan aangeschreven onder de weldoeners van onze kinderen, uw weelde en rijkdom worde met kwistige handen over hun hoofd uitgestort! Nog heden, nu ik dag aan dag worstel en strijd om mijne plaats onder de arbeidzamen, en slechts weinige dagen van het jaar, met de zorg over duizend dingen in het hart, van uwen disch een dronk ter lafenis kan vragen, rust ik nergens zachter dan op het donzen tapijt uwer velden, kan in den kouden winter het heimwee naar uw voorjaarstooi mij geweldig overvallen.
Frans Holster had, gelijk wij vroeger opmerkten, een diep gevoel voor het natuurschoon. Hij kon 't Jacob West maar met moeite vergeven dat deze nu en dan gesmaald had op het land. De knaap wist niet dat hij ook in dit opzicht groote verplichtingen aan zijn beschermer had, dat alleen hij die de verheven indrukken van het werkzame menschenleven ontvangen heeft, een oog heeft voor den arbeid der bijen en de rustelooze ontwikkeling en beweging in het rijk der natuur; maar hij leerde dit begrijpen toen Palm hem bij de hand nam en in het vriendelijkste lenteweer naar buiten leidde, om daar met hem te spreken over de zware plichten van de samenleving en de 'heilige roeping van ieder menschenkind.
‘Zoo deed eenmaal onze groote meester,’ voegde Palm er bij, nadat hij hem op de leliën en de vogels gewezen had, ‘maar hij deed 't beter dan ik’, en hij gaf hem de nooit overtroffen bergrede in de hand, wees hem de bedoelde plaats met den vinger aan. Dit was het eenige godsdienstige onderwijs dat hij zijnen jongen vriend gaf, maar 't was ook een onvergetelijk hoofdstuk dier frissche en heldere dogmatiek. Wat er aan ontbrak werd door den domine van Ganderkerk aangevuld.
De domine van Ganderkerk was een man van meer dan

{==197==} {>>pagina-aanduiding<<}

middelbaren leeftijd. Reeds bijna veertig jaar hadden hij en zijne kleine kudde hef en leed gedeeld; ja, wat meer zegt, hij had zijn leven en zijn levenskracht als 't ware ingeruild tegen de hare. Hij was hier gekomen als een forschgebouwde en sterkgespierde jonge man, - en hij was er even krachtig naar lichaam en geest, oud geworden. Zijn pastorie was het middelpunt van het dorp. Hijzelf was de vriend en de broeder van de ouderen en de vader der jongen. Met Palm vereenigd had hij gezorgd, dat de denkbeelden, die aan dit kleine plekje der aarde bezieling en geur gaven, in de verte gelijken tred hielden met de groote stappen van den tijdgeest, zonder dat de gemoederen bewogen werden door de hooggaande golven van ruimer levenskring, of beangstigd door de zware wolken en nevels, die onze pessimisten op de dijken verzamelen, hen de handen doen wringen over hetgeen in aantocht is. Als de genius van het kinderlijk geloof, dat niet vertwijfelen wil en van den denkenden geest, die niet tot zwijgen en werkeloosheid gedoemd wil zijn, ging domine de huizen zijner gemeenteleden binnen en zette hij zich neder aan hunnen haard.
En wat hij gaf werd hem in liefde en onbeperkt vertrouwen teruggegeven. Daardoor werd menigmaal het kwade tegengehouden. Daardoor werd, steeds na het vergrijp, de wensch naar verzoening en boete levend. De dorpelingen lieten veel wat hun aanlokte om der wille van hun herder, en durfden, als ze een kwaad geweten hadden, nauwelijks voorbij de pastorie gaan.
Er waren vreemden, die deze verhouding hoogelijk afkeurden, die haar in strijd achtten met de Protestantsche vrijheid, en onzen domine begroetten met den titel van paus. 't Waren gewoonlijk jonge menschen, die meenden al heel wat van de wereld gezien te hebben, of die een pas verschenen boek over ‘zelfbestemming’ of ‘zedelijke vrijheid van het individu’ gelezen hadden. Ook, waren er, die 't hoofd schudden over Ganderkerks toekomst, als deze

{==198==} {>>pagina-aanduiding<<}

domine dood zou zijn. Nog waren er enkelen, die den waardigen man verdachten van geestelijken hoogmoed niet alleen, maar van zeer alledaagsche bemoeizucht.
‘Laat ze maar praten,’ zei Palm. ‘Wij zijn met onzen domine best tevreden. Als we hier een opgewonden theologantje hadden of een scheurmaker, die de kleine kudde uit mekaar dreef, dan zou ik niet weten hoe we 't maken moesten in zoo'n kringetje. We hebben geen eigen burgemester, geen dokter met academischen graad, geen eigen ontvanger, en maar een hulpkantoor van de posterij.... hoe zou 't dan mogelijk wezen dat we er een theologisch dispuut of een ketterproces in optima forma op na hielden?.... De plattelandicus, de domine en ik we doen zoowat alle zaken met ons drieën af, en 't gaat tot nog toe zonder veel horten en stooten vrijgoed. Wat onze luidjes van de buitenwereld moeten weten dat vertellen wij hun, en de rest.... nu ja, daarvan moeten ze dan maar later op de hoogte komen. Misschien is er tegen dien tijd al weer een heele boel gekheid door die geleerde heeren over boord gegooid.’
‘En ondertusschen is uw domine een soort van boer geworden’ merkte een wijsneus op. ‘Ik heb hem gisteren voor de aardigheid eens hooren preeken. Hij spreekt net zoo plat als de smid en de bakker. Waartoe heeft de man gestudeerd en in beschaafde kringen verkeerd, als hij blijkbaar evenveel tot zijne gemeenteleden is afgedaald als hij ze, naar gij beweert, tot zich heeft omhoog getrokken?’
‘'t Is waar’ antwoordde Palm. ‘Nu gij 't zegt, moet ik erkennen dat 't waar is. De domine praat zelfs op den preekstoel de taal van 't land en 't volk. Maar zoudt ge meenen dat het woord Gods er minder door wordt, indien 't niet alleen in alle talen, maar ook in alle dialecten wordt overgezet?.... Ook moet ge bedenken dat de man toch zeker wel niet meer in een stad zal beroepen worden’.... en met een fijnen glimlach wendde hij zich van den wijsneus af. ‘Willem!’ riep hij tot een van zijn jon-
{==199==} {>>pagina-aanduiding<<}
gens. ‘Denk er om, dat je eens een fatsoenlijke lui's bijbel uit de stad meebrengt. We hebben hier nog altijd maar zoo'n gewonen in oud-Hollandsch, waarmee mijn grootvader al de eeuwigheid is ingegaan.’....
‘Foei, vader!’ valt zijne vrouw hier in. ‘Wat is dat nu voor lichtzinnige taal!’
‘'t Is waar, vrouw! maar je zoudt ook je geduld verliezen als onze goede oude domine door zoo'n melkmuil beoordeeld wordt..... Ik voor mij heb er den man te liever om, dat hij zelfs de taal van ons dorp heeft overgenomen, en ik ben vast verzekerd dat zijn gebed er te vuriger en krachtiger om is. Toen ik voor een jaar of drie geleden eens met hem naar Arnhem reed, waar hij een beurt zou vervullen voor een zieken collega en academie-vrind, zeî hij onderweg tegen me: ‘Jongen, Palm! ik mag wel oppassen dat ik mijn fatsoenlijk Hollandsch bij de hand heb. Ik vrees dat me nu en dan wel eens een Ganderkerksch woord ontvallen zal. Ik heb me dat zoo aangewend. Als ik bij ziek- en sterfbedden met mijn mooi Hollandsch voor den dag kwam, zou 't mij een gevoel geven alsof ik de mis bediende en Latijn of Grieksch sprak..... maar in een stad gaat dat toch niet, als je op den preekstoel staat.’ ‘Hoor eens, domine!’ zeî ik toen, ‘we zijn goede vrinden en ik zal je daarom maar rond en eerlijk zeggen, dat 't een kwade gewoonte is voor een man, die nog zoowat van den ouden zuurdeesem der ijdelheid in zijn hart heeft, maar anders vind ik, dat 't er al heel weinig toe doet, of u bij ongeluk eens een Ganderkerksch woord ontvalt of niet. Ik heb eens een heel gezelschap van heeren en dames met mooie namen en mooie kleeren zien luisteren naar een Duitschen domine, die gebroken Hollandsch spralc, en ze zeiden toen dat 't er nog dierbaarder door werd, en dat ze 't heel zalvend gevonden hadden, toen hij die teksten zoo radbraakte....’ ‘Dank je wel, mijn vrind!’ zeî de goede man toen, ‘ik begrijp je bedoeling, maar 't is toch een heel ander geval. Evenwel ik geloof

{==200==} {>>pagina-aanduiding<<}

niet, dat 't bij mij uit ijdelen hoogmoed voortkomt, en je weet wel dat ik mijn graf op Ganderkerk hoop te vinden.’ Zie je, vrouw! dit weet ik, dat de dominé, hoe men 't verder ook nemen mag, een hart heeft dat ook Ganderkerksch praat, net als zijn mond; en ik moet eerlijk bekennen, dat 't Ganderkerksch, zoodra 't hart er bij te pas komt, een mooie taal is, want dan wil het zeggen, dat de man, die de zorg voor onze ziel op zich genomen heeft, met de boeren en boerinnen een en denzelfden toon aanslaat en dat is een bewijs, dat hij met ons meegevoelt en dat hij geen hoogere belangen kent dan die tevens de onze zijn. Ik verbeeld mij altijd dat 't voor onzen lieven Heer hetzelfde is, maar voor de menschen is 't niet hetzelfde, en als die hun herder en leeraar verstaan, dan zijn ze zeker al halfweg op de groote reis naar de eeuwigheid.’
‘Och, Palm! je slaat weer door,’ zegt zijne vrouw. ‘Je moet over die dingen niet zoo familiaar praten. Al wat den godsdienst betreft, dat is toch heel anders dan de alledaagsche dingen en dat heeft dus ook zijn eigen taal.’
‘Wel vrouw,’ zegt Palm, ‘wat je daar zegt is waar en ik zal de laatste zijn om je tegen te spreken, maar toch begrijp jij wel hoe ik 't meen, en dan heb ik immers gelijk?.....’
Domine Bos van Ganderkerk was ongetrouwd. De reden daarvan lag volstrekt niet in afkeer tegen het huwelijk, maar, zooals hij 't uitdrukte, in de omstandigheid, dat het hem altijd te duur was geweest. ‘Toen ik proponent geworden was en mijn beroep naar hier in mijn zak had,’ zoo vertelde hij dikwijls aan Palm, ‘toen heb ik er ernstig over gedacht dat ik wel eene vrouw diende meetenemen; en er was onder ons gezegd, ook wel iemand die ik daarvoor in 't geheim al had aangewezen, en die, geloof ik, ook wel zou gewild hebben, maar in die dagen stierf juist mijn goede vader en moest ik mijn moeder bij me nemen, omdat er niemand van de broers of zusters was,

{==201==} {>>pagina-aanduiding<<}

die dat beter kon doen dan ik. Daardoor moest ik dat andere plannetje uit mijn hoofd zetten, want we hadden geen van allen geld, en ik diende dus met mijn traktementje rondtekomen en te probeeren of ik de oude vrouw een rustig leven kon bezorgen. Nu, dat heeft zich nog al geschikt. Vijftien jaar heb ik 't voorrecht gehad haar te zien rondscharrelen als in haar eigen huis en toen ze naar den Hemel ging, heeft ze mij gezegd, dat ik haar wezenlijk tot een zegen geweest was, Gij begrijpt wel dat dit op zichzelf al meer is dan een zoon van zijn moeder mag eischen. Ik moet er bij zeggen, dat zij mij dikwijls genoeg heeft aangemaand toch vooral niet alleen te blijven en als zij dood was ernstig over trouwen te denken.
Nu, toen mij die slag getroffen had, heb ik haar raad ook ernstig genoeg overwogen, durf ik zeggen. Ik was dicht bij de veertig, maar ik had, ofschoon 't maar een klein dorp en eene onaanzienlijke gemeente is, toch wel vrijmoedigheid om eene vrouw hier te brengen, want ik weet hoe hartelijk en goed de menschen zijn; en ook in Eerloo was ik toen al, zooals ik zeggen mag dat ik nog ben, bij allen welkom zoo dikwijls ik er kwam, en ik wist bovendien bij ondervinding, dat 't mij weinjg moeite zou kosten eene vrouw de eer en de rechten te geven die haar toekomen. Ik durf dus wel zeggen dat ik mijn moeders raad nauwgezet overwogen heb, maar... wat gebeurde er ook nu weer? Een mijner broers was in den handel gegaan, had een rijk huwelijk gedaan en was de chef van een beroemd huis in Rotterdam geworden. Op zekeren dag, terwijl ik van den prins geen kwaad weet en stellig denk dat alles in de volmaakste orde is, krijg ik een brief uit London. Die brief was van dien broer en meldde mij, om 't kort en goed te vertellen, dat hij bankroet gemaakt, zijne vrouw en kinderen zonder een cent achtergelaten en zelf met de eerste gelegenheid op de vlucht gegaan was. Ten einde raad, had hij aan zijne vrouw geschreven dat ze met de heele huishouding maar naar mij zou trekken. Ik zou ze

{==202==} {>>pagina-aanduiding<<}

vooreerst wel ontvangen en bergen tot hij raad geschaft had. Hij bezweerde mij hem niet teleurtestellen in zijn goed vertrouwen op mijne christelijke gezindheid. Ik wist wel dat hij van zijn kant in zoo'n geval 'tzelfde zou doen. Zoo schreef mijn broer, en eer ik den brief nog ten einde had, stond, mijne schoonzuster met zes kleine kinderen reeds voor de pastorie en vloeiden hare tranen op mijn schouder. Nu, ik moet zeggen dat de goede God 't ook deze maal alweer goed gemaakt had. Maar ik kon in die omstandigheid aan geen huwelijk denken en koos dus de wijste partij, vast overtuigd dat mijne zalige moeder niet anders zou gehandeld hebben. Ik drukte mijne schoonzuster aan mijn hart en troostte haar zoogoed 't ging met de verzekering, dat ze vooreerst bij mij kon blijven. Ik nam het zestal beurtelings in mijne armen en zei hun dat ze 't zich hier maar recht huiselijk moesten maken en ik had 't plezier dat zij reeds een halfuur later in den tuin liepen te spelen en zich zoogoed thuis gevoelden, alsof ze hier gewonnen en geboren waren. In dien tijd kwaamt gij, meen ik, op 't dorp. Gij hebt mijne schoonzuster nog wel gekend. 't Was een allerliefste vrouw en de kinderen hingen mij aan, alsof ik hun vader was.’
‘Nu,’ zegt Palm, ‘dat waart gij dan ook ten volle, domine.’
‘Ja,’ antwoordt domine, ‘dat durf ik in alle nederigheid zeggen: dat was ik, ofschoon 't mij wel eens moeilijk viel om onder zooveel drukte te werken, en vooral, lieve vriend, om al die kleine been en en verdere ledematen heel te houden, want al komt 't er hier buiten zooveel niet op aan, ze moeten toch gekleed worden en... ik zou niet hebben kunnen velen, dat ze er zoo heel veel minder hadden uitgezien, dan toen hun vader nog in goeden doen was,’ voegt hij er met een blosje bij, als schaamde de man zich over den kleinen hoogmoed waaraan hij destijds had toegegeven. ‘Ik heb 't ondertusschen negen jaar volgehouden en ben er niet armer

{==203==} {>>pagina-aanduiding<<}

door geworden. Toen mijn broer er weer wat boven op was, zijn ze op een mooien dag allemaal naar Londen getrokken, en daar leven ze tegenwoordig nog heel gelukkig.’
‘En schrijven u zeker druk?’ vraagt Palm ondeugend, want 't is niet voor de eerste maal dat hij van deze historie hoort.
‘Och, wat zal ik u zeggen! Ge weet hoe 't gaat met zoo'n correspondentie. Vandaag wordt morgen en morgen overmorgen, eer men er om denkt. Ikzelf ben er al spoedig mee uitgescheeën. Overigens hebben zij mij een aangenaam aandenken gegeven aan de gelukkige dagen die ze in mijne pastorie doorbrachten, zooals mijne schoonzuster met eigen hand er voor inschreef.’ Dominé wijst, dit zeggende, op een grooten bijbel, die op een eikenhouten standaard bij 't raam staat. ‘Mijn broer schreef dat hij eeuwig mijn schuldenaar bleef en ik weet dat hij 't meent. Ik verzeker u, 't was mij een wezenlijk gemis toen ze weg waren. 't Was zoo leeg en hol in de pastorie.....’
‘Zoodat de oude huwelijksplannen toen zeker weer op 't tapijt kwamen en gij linies en reöhts begont uittezien. Ge herinnert u wel dat ik u toen nog aan Betje Dorking heb willen hebben. 't Was een aardige meid en met een mooi stuivertje geld!’
‘Ja’, zegt Domine, ‘dat was toen zoo kwaad niet gezien en ik wil wel bekennen dat ik er ernstig over gedacht heb, al ging 't vrijen mij al zoogoed niet meer af, en merkte ik wel, dat ik van die oude-vrijersgewoonten begon te krijgen, die mij minder aannemelijk maakten voor een meisje als Betje Dorking, dat om zoo te zeggen, 't maar voor 't kiezen had, maar gij weet wel dat dit juist samenviel met den dood van mija neef. Anders was Betje geloof ik juist goed voor mij geweest, niet zoo heel jong meer en niet voor de mode en 't uitgaan. Je weet die kunnen wij hier op Ganderkerk niet gebruiken, maar ik was al dik in de veertig en begon eigenlijk ook al te

{==204==} {>>pagina-aanduiding<<}

vragen of 't de moeite wel waard was en of het mij niet beter zou passen aan mijn dood te denken.... en zie toen kwam juist toevallig 't overlijden van mijn neef in den weg en toen viel er alweer aan trouwen met te denken, want.... de brave man keek hier zijnen vertrouwdsten vriend eenigszins verlegen aan.... gij zoudt toch niet gewild hebben dat ik mijn arme nicht en haar dochtertje aan haar lot had overgelaten. Er was al weer niemand in de familie, die 't zoogoed doen kon als ik. En’..... vervolgt hij na een oogenblik zwijgens, terwijl hij er zoo vriendelijk en gemoedelijk uitziet als ooit een dorpspredikant die zijn geheele leven aan weldoen en gebed gewijd heeft, doen kan... ‘heb ik niet een lot uit de loterij getrokken met mijne kleine Laura?’
‘Dat hebt ge,’ zegt Palm en verzwijgt in die lofuitmg op Domine's nichtje, (want dat is de bedoelde Laura,) wat hij misschien nog op de lippen heeft. ‘'t Is een engel van een meid!’
‘Niet waar? en ge weet maar half wat ze voor my is. Een eigen dochter kan haar vader niet meer troetelen en bederven dan 't kleine ding mij doet..... ofschoon ze mij, geloof ik nog meer onder den duim heeft dan haar moeder.’
‘Dan haar moeder?’ vraagt Palm en hij glimlacht een weinigie ondeugend.
Domine krijgt nu een kleur en brengt het gesprek op iets anders.....
Het gesprek dat ik daar schetste heeft geen datum, t is een model waarnaar reeds menig discours tusschen de beide vrienden gemodelleerd is. Palm weet genoeg van de wezenlijke toedracht der zaken om zijn rol daarbij te spelen en vermaakt zich meer met domine's huichelarij dan wij die zooveel van de wereld afweten en met in zoo'n klein kringetje als Ganderkerk leven, ons dag aan dag vermaken met de wezenlijke valschheid en leugenachtigheid van onze slechte medemenschen. Daarom zal ik hetgeen domine verteld heeft voor mijne lezers even vertalen.

{==205==} {>>pagina-aanduiding<<}

De waarheid was, dat domine sinds zijn proponents-examen het slachtoffer geweest was van de grenzenlooze onbescheidenheid zijner bloedverwanten; dat zijne goedhartigheid hem leelijke parten gespeeld had en zijn huiselijk leven geducht geleden had onder zijn plichtgevoel en zijne christelijke liefde. De brave man wist dit zoo goed als heel Eerloo en Ganderkerk. Ook begreep hij dat Palm daarvan de meest gevestigde overtuiging had, maar toch was hij nu al veertig jaar bezig met omtrent dit punt te huichelen en anderen te bedriegen, precies zoo..... als gij en ik dat doen in duizend omstandigheden van gelijken of wijd verschillenden aard. Zijne moeder was eene kapitale vrouw geweest, zooals de wereld zei, maar haar grootheid had den zoon gedrukt en bekneld, nog lang nadat zij den adem reeds had uitgeblazen. Ze, had hem domine genoemd, hem van den morgen tot den avond omringd met de teederste zorgen en steeds bejegend met die piëteit, welke onder de oude bedeeling gewijd werd aan den stam van Levi, aan de breede zoomen en cedullen van het priesterlijk gewaad. 's Morgens aan het ontbijt als domine zijn moeder een paar hoofdstukken uit den bijbel voorlas, boog 'zij het hoofd voor zijn gezag, of keek zij naar hem op alsof de woorden des levens hem rechtstreeks van Godswege op de lippen gelegd wraren en Zondags, als zij ootmoedig nederzat onder zijn gehoor, liet ze zich door hem vermanen en bestraffen, zonder een zweem van verzet of den minsten twijfel aan zijn goddelijk gezag; maar overigens had zij het bewind in handen, berustte bij haar het bestuur van alle wereldsche zaken. Zelfs als zij zijn befje streek, mocht hij eerbiedig toekijken; zelfs als zij hem dit kleine sieraad der onschuld en reinheid voorbond, had hij niets te zeggen. Tot op 't oogenblik dat hij den preekstoel beklom en de heilige geest op hem scheen neer tedalen, was en bleef hij, hoe ook geëerd en gewaardeerd door zijne gemeente, hoe ook bewonderd en als een geleerde bewierrookt door jonge ringbroeders, zelfs toen hij

{==206==} {>>pagina-aanduiding<<}

lid van 't classikaal en provinciaal kerkbestuur geworden was, haar jongen, wiens broekjes zij eenmaal had opgebonden en dien zij op haar beurt bestraft had, als hij met vuile handen aan tafel kwam.
In die heerschappij was de koninginne-moeder opgevolgd door de wilde bende, die na zijns broeders vlucht, het stille Ganderkerk was komen verlevendigen met hare steedsche beschaving. Tot zelfs de zuigeling door zijn schoonzuster meegebracht had den scepter gezwaaid over domine's hoofd, terwijl de kindermeid het leven van alle snelopvolgende keukenmeiden had vergald en verbitterd. De groote bijbel, die hem aan de dankbaarheid zijner familie herinneren moest, was een getuigenis van meer ergernis en wrevel, meer hoofdbrekerij en plooien en schikken, dan zich verdraagt met hetgeen wij huiselijke rust en vrede plegen te noemen, En op die oliegarchie was wederom een eenhoofdig despotisme gevolgd. De tegenwoordige'nicht was voor domine een dagelijksche kwelling en een voortdurende beproeving van zijn christelijk geduld. Eerst had nicht domine opgevreeën; daarna, toen 't haar duidelijk geworden was dat de man ongevoelig was voor haar bekoorlijkheden, had zij hem gemarteld door hare kleine jaloerschheden en hare herhaalde angsten dat hij eensklaps trouwen zou en haar met haar onnoozel kind op straat zetten; eindelijk had zij de rol van martelares aangegrepen en vervolgde zij domine dag aan dag met de betuiging, dat ze wel wist hoeveel hij om harentwil ten offer gebracht had, en dat hij zonder haar ongeluk, nu veel gelukkiger zou zijn.
In deze periode bevindt zij zich nu wij kennismaken met de pastorie. Wij hebben uit domine's eigen mond gehoord hoe hij ook deze kwelling weet te dulden als eene heilzame beschikking der voorzienigheid, als een deel van die zelfopoffering en christelijke roeping, welke hij als leeraar en voorganger van anderen zonder een zweem van klacht behoort te vervullen. Maar, in één opzicht heeft

{==207==} {>>pagina-aanduiding<<}

domine ook, van een zelfzuchtig standpunt bekeken, gelijk. Met zijne kleine Laura had de man een lot uit de loterij getrokken.
Laura was een kind van zes of zeven jaar, toen ze in de pastorie kwam, en ze was nu een vroolijke, levenslustige en schalksche meid van het dubbele aantal jaren, met een paar prachtige heldere oogen en weelderig haar, dat zich door geen kam of lint liet bedwingen, met een dartel lied voor elken morgenstond op de lippen, maar 't air van een kleine deftige matrone als zij dat noodig of wenschelijk vond. Ontegenzeggelijk was zij de lieveling van allen en alles wat in Ganderkerk leefde en zich bewoog; ontegenzeggelijk ook kon zij als ze wjlde heel Ganderkerk om haar kleine vingertje winden. Met haar mama ging zij om als een goed gedresseerd meisje, dat nog heel wat te leeren had en nog ijselijk domme dingen kon doen, en met haar oom als een oud wijs moedertje dat hem moest vertroetelen en bederven. Ze maakte hem gelukkig als ze 's morgens zingend langs zijn kamerdeur ging, of uren lang tegenover hem zat op de stille studeerkamer om haar les te leeren. Ze kon hem geen grooter genoegen doen dan wanneer zij haar strooien hoed haalde en hem zijn steekje opzette om, zooals zij 't uitdrukte, samen huisbezoek te gaan doen, of hem te vergezellen naar een zieke. De kleine heks wist dat zij voor hem zooveel was als de zon voor de planten. Zij kende den invloed harer lieftalligheid en vriendelijkheid, en ze was altijd lief en goed als zij bij hem was. ‘Ik ben ooms kleine vrouwtje,’ zei ze dikwijls, terwijl zij de armen om zijn hals sloeg ‘en ik moet voor hem zorgen, zegt mame. Als oom in die oude leelijke boeken zit te kijken, wordt hij oud en zelf ook leelijk, en daarom moet ik hem wel naar buiten brengen, in de lieve warme zon.’
Domine kon zijn nichtje soms lang aankijken als zij zoo tegenover hem zat. Hij trachtte dan 't geheim te ontdekken, hoe zoo'n engelachtig kind zulk een jaloersch en slecht

{==208==} {>>pagina-aanduiding<<}

gehumeurde moeder kon hebben, maar die overdenking eindigde altijd met een gunstiger oordeel over de moeder, nooit met een minder gunstig over de dochter. ‘Zij moet door de omstandigheden, door het wreede verlies dat ze geleden heeft of de afhankelijkheid waarin zij daardoor gekomen is, verbitterd zijn,’ prevelde hij dan gewoonlijk bij zich zelven met 't oog op de moeder. ‘Ik hoop dat 't niet mijn schuld is als zij zich ongelukkig gevoelt. Ik mocht haar toch niet getrouwd hebben, zonder dat ik haar lief had. Dat zou nog wreed er geweest zijn’..... en de brave man besloot zijn nicht met nog meer voorkomendheid te behandelen dan hij immer had getracht te doen, en raakte daardoor hoe langer hoe dieper in de slavernij.
Één punt evenwel was er waaromtrent zijne nicht niets te zeggen had, waarin dominé geen gezag boven zich duldde. 't Was in zijn herderlijk ambt, zijne betrekking tot de gemeente. Heel in den beginne van haar inwonen in de pastorie had zijne nicht 't eens beproefd ook in dat opzicht zich te laten gelden, maar ze had dit toen eens en voor altijd opgegeven.
't Was gebeurd dat eene besmettelijke ziekte onbarmhartig in Ganderkerk woedde en domine, naar zij meende, zich te veel blootstelde aan het gevaar. Zij had hare bedenkingen ingebracht in den vorm van hartelijke bekommering, van misschien overdreven maar toch zoo welgemeende zorg. Zij had dit gedaan met al de bescheidenheid die men van eene vrouw verwachten kon, en met aanhaling van treffende voorbeelden van andere predikanten, die ook bij de trouwste plichtsvervulling nooit geheel en al vergaten wat zij aan zichzelven en aan de hunnen verschuldigd waren.... maar desniettegenstaande was zij toen zóó beslist en op zóó stelligen toon teruggewezen naar het terrein, waarop zij eigenaardig thuis behoorde, tot de dagelijksche bemoeiingen van den huiselijken kring, dat zij stom van verbazing en schrik had gezwegen. Zelfs had domine, die anders zoo zachtmoedig

{==209==} {>>pagina-aanduiding<<}

en fijngevoelig was en 't zichzelven nooit vergeven kon, als hij ook maar vermoedde eenen medemensen pijn veroorzaakt te hebben, van dit geval nooit weer eenig gewag gemaakt en er blijkbaar vollen vrede mee gehad, dat hij haar op haar plaats had gezet. Sinds had zij zelve de grenzen harer bevoegdheid nauwkeuriger getrokken.....
‘Goedenmorgen, jongeheer!’ riep de kleine Laura, toen zij 's morgens het raam van haar kamertje had opengeschoven, ofschoon de Decemberlucht al frisch en guur naar binnendrong, zoodra ze Frans zag, die zijne dagelijksche wandeling naar Eerloo aanvaardde. ‘Goeden morgen. Met 't nieuwejaar gaan we samen,’ zegt oom, ‘want dan ga ik naar de jongejufvrouwenschool. Dan mag je mijn boeken dragen als je wilt.’
Frans keek op naar het kleine venster vanwaar deze groet en deze mededeeling kwam, en nam zijn petje af, toen hij het mooie meisje gewaar werd. Ik ben zeker, dat hij als alle kleine jongens van zijn leeftijd, en nog wel oudere zelfs, een kleur kreeg, en overeenkomstig de onhandigheid van de sekse tot welke hij behoorde geen enkel passend antwoord wist te vinden.
‘Ik ben 't nichtje van den domine, jongeheer!’ vervolgde de kleine heks, die zich niet weinig met zijne verlegenheid vermaakte, ‘of eigenlijk zijn vrouwtje. Als ge wilt, mag je van avond wel eens kennis komen maken, want oom heeft al aan meneer Palm gezeid dat hij je wel eens zien wou. Anders kom ik met oom morgen naar de hoef om je te halen.’
Hier viel een grover stem het kleine levenslustige wezentje in de rede, en riep de domine dat ze niet zoo in de kou uit 't raam moest liggen. Een oogenblik later trad hij naar buiten en stak onzen held de beide handen toe. ‘Dat is mijn klein ondeugend vrouwtje’, zei hij vroolijk, ‘ze staat zomer en winter met de vogeltjes op, maar gaat ook met de kippetjes op stok, jongeheer! 't Is een brutaal en druk wezentje, dat de heele pastorie op stelten

{==210==} {>>pagina-aanduiding<<}

zet als ze begint. Vraag aan meneer Palm of hij van avond eens met je aankomt. We zullen dan wel gauw kennismaken. Je moet je aan de ondeugendheden van mijn Lauraatje maar niet storen.... Wil de jongejufvrouw daarboven 't raam eens dicht doen en beneden komen om met haar ouden oom te ontbijten?’....
't Venster werd onder een vriendelijk gelach en na een herhaald goedenmorgen aan Frans dichtgeschoven en de domine ging in huis, na Frans een pleizierige wandeling te hebben toegewenscht. ‘Vergeet de boodschap aan meneer Palm niet, hoor!’ riep hij hem nog even na.
't Zou eene dwaasheid zijn en terecht door mijne lezers als ziekelijke overdrijving worden gebrandmerkt, indien ik beweerde dat deze kleine scène op onzen Frans denzelfden indruk gemaakt had als 't verschijnen van een mooi meisje aan een open raam en een vriendelijke morgengroet uit eenen schoonen mond onfeilbaar op u en mij gemaakt hebben, toen we een jaar of drie ouder waren dan onze held op dit oogenblik was. Maar dat in later dagen, toen hij een beter gezicht op de wereldsche dingen gekregen had en zijn hart een paar van die banen doorioopen had, waarop voor ons geslacht zooveel schoons en tevens zooveel bitters aangetroffen wordt, dat toen, zeg ik, als hij aan de schoone dagen in Ganderkerk dacht, hij wederom dat opgeschoven raam van de pastorie vóór zich zag, en dat meisjeskopje hem op nieuw verscheen, die vriendelijke morgengroet hem weer in de ooren klonk, en 't hem voorkwam dat hij zich destijds recht prettig en gelukkig gevoeld had, veel prettiger en gelukkiger dan menigen morgen daarna, waarop hij geen kleine lummel meer was en mooie, lieve meisjes die hem goedenmorgen wenschten, heel goed wist te antwoorden.... zie, dat is wat anders.
Ook herinnerde hij zich later, hoe geheel verschillend van dien eersten indruk de Meine Laura zich aan hem voordeed, toen hij 's avonds door zijnen vaderlijken vriend Palm aan den domine en Laura's moeder gepresenteerd was. De kleine

{==211==} {>>pagina-aanduiding<<}

dame had kennelijk knorren gehad om de familiaire manier waarop zij den eersten en eenigen jongeheer, die op Ganderkerk verschenen was, verwelkomd had, want ze zat doodstil aan mama's schoot te breien en zou een bloo en schuchter kind geleken hebben, als ze niet ter sluiks en zoo recht guitig naar Frans gegluurd had. Toch bleef ze, zelfs op de uitnoodiging van Palm om eens nader kennistemaken met den knaap, die van nu af aan een speelkameraad voor haar wezen kon, stil zitten en kreeg alleen een vreeselijke kleur toen haar moeder kortaf meedeelde dat zij strafwerk had en haar taak moest af hebben vóór ze naar bed ging. Tegenover dit feit werd de moed van Frans daarentegen verhoogd. Hij vertelde op de vragen van domine al wat hij van schoolervaringen bij elkaar kon krijgen en voelde dat de kleine Laura hem nu niet zoo houterig kon vinden als dien morgen. Zelfs verstoutte hij zich haar rechtstreeks te vragen of hij goed verstaan had dat zij met 't nieuwe jaar naar de kostschool te Eerloo ging.
‘Ja, in den halven kost,’ antwoordde zij haastig, maar mama lei haar 't zwijgen op en zei, dat dit nog lang zoo zeker niet was, want dat ze nog veel te kinderachtig was om op zoo'n groot damesinstituut te gaan, waarop 't kleine ding de lip optrok en domine tusschenbeide kwam met de opmerking, dat Laura al bijna dertien jaar was en 't dus wel tijd werd, dat ze iets meer leerde dan de meester van 't dorp en domine zelf in hun eenvoudigheid haar leeren konden.
't Zou nu, naar ik vastgeloof, een allerbelangrijkst hoofdstuk van dezen roman kunnen worden, indien ik de liefdesbetrekking tusschen Frans en Laura, die zooals de schrandere lezer reeds bemerkt heeft, in aantocht is, in hare allereerste beginselen of liever in de beginselen harer beginselen wilde schetsen, maar helaas! bij dergelijke beschrijving stuit men op het ongeloof zijner lezers en op de kortzichtigheid zijner eigen herinneringen.

{==212==} {>>pagina-aanduiding<<}

Ik weet zeker dat iedere jongen van 14 jaar oud al een heele roman van platonische liefde doorleefd heeft, als zijn vader en moeder zich nog verbeelden dat hij verlekkerd is op een chocolade-sigaar en 's nachts droomt van de zaligheid op een ezel te mogen rijden. Ik weet zeker dat ieder onzer op dien leeftijd gewaarwordingen heeft gehad, die in teederheid en in ernst 't aan geen passie van later en rijper jaren gewonnen gaven - maar ik weet even zeker dat juist die fijne nuanceering van onze reine en heilige gevoelens voor het schoone en lieftallige, door niemand naar waarheid geschetst kan worden, omdat wij de herinnering aan de werkelijke tinten en schaduwen kwijt zijn, daar ze zijn weggewischt of liever samengesmolten met de hooge en scherpe kleuren van later dagen, waarin het hemelsblauw en het vuurrood zoo goed kunnen onderscheiden worden.
Genoeg is 't, dat toen Frans een paar dagen na nieuwejaar met zijn boekenplank op den rug de pastorie voorbijstapte om zijne dagelijksche portie wijsheid te gaan opdoen, domine met Laura de deur uitstapte en zich bij hem voegde met een even vriendelijken morgengroet, als op dien eersten dag hunner kennismaking. Domine zou zijn nichtje zelf naar Eerloo brengen. Hij zou dit elken morgen doen, want loopen was goed voor hem en hij had toch altijd wel een zieke te bezoeken of een boodschap te Eerloo. Frans kon er dus op rekenen dat zij hem elken dag zouden opwachten. Als domine een enkele keer niet mee kon, dan zouden zij alleen den weg ook wel vinden. En onderwijl had Laura de boekenplanken Frans van den schouder genomen en haar kleinen voorraad bij den zijnen gepakt. ‘Ziedaar,’ riep ze vroolijk, ‘nu moogt gij elken dag mijn boeken dragen, ten minste als ze u niet te zwaar zijn.’
Frans lei het hoofd in den nek en keek haar met een spotachtigen glimlach aan. Hij schudde den kleinen last als orh te toonen dat de vermeerdering hem vrij onver-
{==213==} {>>pagina-aanduiding<<}
schillig was en stapte naast domine voort, alsof hij reeds verlangde dat deze verhinderd mocht worden, meetegaan. Laura was onder zijn geleide even veilig of domine er bij was of niet.
't Spreekt van zelf dat domine al zeer spoedig door ambtsbezigheden of verkoudheid verhinderd werd de gewone morgenwandeling te doen en dat Laura's moeder binnenkort zoo gewend geraakt was Frans 's morgens te hooren aanbellen om zijne reisgenoote aftehalen, dat de kinderen zonder bezwaar weldra alleen hunne dagelijksche reis aanvaardden.
't Onmiddelijke gevolg daarvan was dat er tusschen hen eene betrekking ontstond als die van Paul en Virginie. Zij waren de eenige kinderen van meer aanzienlijken stand in Ganderkerk, en beiden argeloos en natuurlijk genoeg om de intimiteit niet noodeloos te vertragen. Frans zou weldra voor geen geld ter wereld zijnen kleinen boekenlast hebben afgegeven of met iemand gedeeld, en Laura beschouwde haren dapperen geleider, die met den neus in den wind voortstoof, alsof hij weleens een draak had willen tegenkomen, als haar broer met wien zij lief en leed deelde.
Weldra wist Frans alles wat er in haar hartje en omgeving gebeurde. Hij wist dat domine de beste oom of, zooals eigenlijk zijn titel volgens den Burgerlijken stand luidde, neef was die er op de aarde bestond of ooit bestaan zou. Hij wist dat haar mama dikwijls aan hoofdpijn leed en dan heel knorrig was, als Laura haar iets vroeg. Hij wist dat de meid van den domine een vrijer had, die de jongejufvrouw wel eens meenam als hij met de kar van zijn baas (want hij was knecht in de herberg) bier of daar naar toe moest en dat dit de eenige gelegenheid was, waarbij zij de bewustheid gekregen had, dat de wereld ruimer en mooier is dan 't kerkhof of de Bumerkamp die toch ook verrukkelijk mooi was.
Had Frans toen reeds een blik gehad voor die dingen, dan zou hij ook toen reeds geweten hebben dat er in het

{==214==} {>>pagina-aanduiding<<}

hartje van Laura een onverzadelijke begeerte was oni nog veel meer van de wereld te zien dan zij reeds gezien had, dat zij hem, die van Amsterdam kon praten en een spoorwegreis gedaan had, benijdde en voor een wonder van ervaring en kennis aanzag; dan zou hij ook toen reeds hebben gevoeld dat de warmte en gloed welke hem uit elk harer woorden tegenkwam en het argelooze vertrouwen dat zij in ieder en een iegelijk stelde, de waarborgen waren van een rijken schat van liefde, die later een man die de natuur meer op prijs stelde dan de kunst, gelukkig zou maken, maar ook licht kon te gronde gaan in de ellende van onbevredigde of miskende genegenheid. Doch zooals ik zeide, Frans begreep en beredeneerde die dingen toen nog niet zoo mooi.
Hij hield welhaast zooveel van Laura als hij ooit van Marietje gehouden had. Hij gevoelde zich ten haren aanzien even verantwoordelijk, en dit gaf hem spoedig al het zelfvertrouwen terug dat hij door zijn verblijf bij Beels verloren heeft. ‘Houd mij maar stevig vast,’ zeide hij op den wintermorgen, waarop ze voor 't eerst alleen naar Eerloo zouden gaan, omdat domine den nacht te voren een lichten aanval van koorts gekregen had, ‘'t is glad, maar we zullen er toch wel komen’..... en toen ze er met heel veel moeite gekomen waren en hij haar aan de deur van het meisjes-instituut verliet, zei de knaap met verhoogd gevoel van kracht en eigenwaarde: ‘Als we van middag weer naar huis gaan, laat dan die lastige sokken, die mama je aangetrokken heeft, maar uit. Ik zal wel zorgen dat je niet valt.’
O moed van onze veertien jaren! welke leeftijd heeft iets aantebieden dat u overtreft of evenaart! Als wij ouder worden, worden ook onze spieren sterker, staat ook onze voet vaster en grijpt onze hand met meer zekerheid aan..... maar, ik vraag 't u, die met mij de lentedagen reeds achter u hebt, die u vleit dat ge al enkele rijpe gouden appelen van den boom des levens geplukt hebt, hebt

{==215==} {>>pagina-aanduiding<<}

ge na uw veertiende jaar ooit iets gekend dat den moed evenaarde, waarmee gij u opwierpt tot den ridder en kampioen van al wat zwak en hulpbehoevend was? De veertienjarige knaap steekt zich niet van onder tot boven in het ijzer wanneer hij voor de onschuld in het perk treedt, zooals gij, ridder Don Quichot! noch verschanst zich achter een muur van wetsartikelen en publieke opiniën, zooals gij, advocaat der ongelukkigen en miskenden!... Hij heeft niets dan zijn arm en zijn zelfvertrouwen, zijn moed is zoo rustig en van zijn standpunt zoo goed gefundeerd, dat ik 't kinderachtig vind van ons groote menschen, om altijd van den overmoed der knapen te praten.....
Zoo vloten voor onzen held tusschen Ganderkerk en Eerloo drie innig gelukkige jaren voorbij. De knaap werd een jongeling en het argelooze meisje werd eene bloeiende maagd, zonder dat zij beiden deze ontwikkeling en verandering opmerkten. Zelfs toen de bezorgde moeder ze niet langer alleen durfde laten gaan en ook domine zieh niet meer verantwoord achtte als hij niet meewandelde of zorgde dat Laura onder versterkt geleide naar Eerloo ging, hadden de kinderen wie die zorg en die argwaan betroffen, nog geen de minste verandering in hunne onderlinge verhouding opgemerkt. Elken morgen had 't meisje op denzelfden toon als bij hunnen eersten tocht, kunnen zeggen: ‘Ik zal mijne boeken maar bij de uwe voegen’..... en had hij haar kunnen toevoegen, als op den winterdag toen 't zoo glad was: ‘Vertrouw maar op mij en houd mij maar stevig vast. Ik zal wel zorgen dat gij niet valt.’
Zouden wij er ongelukkiger om zijn, als er nooit een dag kwam, waarop wij zoo iets niet meer durven zeggen, omdat de wereld zoo kwaadsprekend en wij zoo bang zijn haar voedsel te geven? Veronderstelt eens dat alle oprechte harten samenspanden om het monster kwaadsprekendheid en ergdenkenheid te verpletteren!... Stelt u eens voor dat het ondier zichzelf den dood aandeed door zijne onverzadelijkheid! Maar helaas! mijne vrienden! wijzelve

{==216==} {>>pagina-aanduiding<<}

zijn de oorzaak dat onze argeloosheid ondergaat in mode en conventioneele vormen; aan onszelven hebben wij 't te wijten, dat de blauwe hemel onzer jeugd beneveld wordt door schuchterheid en angstvalligheid... wat zeg ik? Evenmin als de vruchtdragende boom zich verwijten doet, omdat hij zijn bloesem heeft laten vallen, en de lente niet vastgehouden tusschen zijne bladeren en takken, behoeven gij en ik er ons een verwijt van te maken, dat de heerlijkheid van den mannelijken leeftijd eene andere is dan die der jeugd..... Al had Laura's moeder en al had domine 't niet ingezien dat er een einde moest komen aan die wandelingetjes à deux.... er zou een dag gekomen zijn, waarop Laura de oogen zou neerslaan bij de vermaning van Frans om maar op hem te vertrouwen, en er zou een dag gekomen zijn, waarop die woorden Frans in de keel zouden blijven steken, omdat al zijne aandacht getrokken werd door de omstandigheid, dat zijne reisgezellinne zoo schoon en bevallig was.



{==217==} {>>pagina-aanduiding<<}

Drie-en-dertigste hoofdstuk.

Over een oud onderwerp en oude kennissen.

Frans was zestien jaar geworden. Palm verklaarde aan ieder, die 't hooren wilde, dat hij het model van een degelijken, flinken Hollandschen jongen was en op de geheele hofstee was er niemand die den huisvader in deze bewering tegensprak. Letterlijk alles wat in huis of op het erf met hem in aanraking kwam, hield van den knaap en zag hem met welwillende oogen na, hem die, zonder in één opzicht hun medehelper te zijn, aller vertrouwde en aller makker was.
Zulk eene positie is meer benijdenswaardig dan menigeen denkt. 't Is een genot in een kleine wereld rondtewandelen met de zekerheid, dat alle bezielde wezens ons liefhebben. Dan stroomen zelfs uit het onbezielde vriendelijkheid en zegenbede ons toe. Dan is 't of de beesten op het veld, en de boomen die ons paradijs van de nijdige wereld afscheiden, een genegen blik op ons slaan. Wij gaan langs de dingen dezer wereld heen en geven, even als onze stamvader, aan alles namen, zachte vriendelijke namen, die ons nooit weer uit 't geheugen gaan. Wy liggen neder tusschen de duizenderlei voorwerpen, die anderen ergeren of reeds tot een walg geworden zijn, en vinden alles schoon. Voor ons heeft dan de aarde nooit een giftige plant voortgebracht, terwijl geen insect, dat ons om de ooren gonst of gluipend en sluipend onze rust be-
{==218==} {>>pagina-aanduiding<<}
dreigt, onzen wrevel kan opwekken. De wereld is dan het paradijs, waarin alle boomen ons hun schaduw en alle bloemen ons hare geuren leenen - waarin de geest des Heeren tot ons komt op den zoelen adem van den avondwind en de Heer zelf ons bezoekt bij het vallen van den dag.
Als de schaapherder van Ganderkerk zijne kudde naar de hei dreef, kwam zijn hond kwispelstaartend onzen Frans te gemoet en als deze den ruigen kop streeiende de een of andere vraag tot den meester richtte, kon hij verzekerd zijn van een even vriendelijk bescheid. En toch was die schaapherder uren in den omtrek bekend voor een norsch en ruw man!
Wanneer de vroolijke Meizon over de velden scheen, of het coquette bruin van den herfst stoeide door het bosch, kon onze knaap uren lang ronddolen zonder andere indrukken dan dat hier in een bestek van weinige uren alles besloten was, wat een menschenhart gelukkig kan maken en als hij dien indruk uitsprak of liever lucht gaf in een vroolijk lied, was hij niet verwonderd dat duizende stemmen der natuur dat lied schenen te herhalen, hem aantemoedigen om nog meer en nog luider te zingen, te juichen in een leven dat scheen saam te vloeien met dat van de schepping zelve.
Hij kende alle boomen en hij wist waar de koelste plekjes te vinden waren. Hij trad onbeschroomd alle woningen binnen en wist er niet eene, waarin hem norschheid of onverschilligheid opwachtten. ‘Ik zou hier altijd willen blijven,’ zei hij tot Palm, toen deze hem op zijn zestienden verjaardag gelukwenschte, en hij herhaalde dit met tranen in de oogen terwijl hij een hartelijken kus drukte op den mond van de goede vrouw, die nu reeds twee jaar lang zijne moeder was geweest.
’Dat zou toch moeilijk gaan,’ antwoordde Palm met een glimlach. ‘Gij zult haast volleerd zijn en uw weg door de wereld moeten zoeken. Hier in Ganderkerk kan men wel op zijn ouden dag komen uitrusten, maar het leven

{==219==} {>>pagina-aanduiding<<}

niet beginnen. Gij moet naar Amsterdam om een man te worden. Als een man zullen wij u dan later weerzien. Gij weet wel dat zal voor ons een heerlijke dag wezen.’
Frans keek op deze woorden zijnen vriendelijken opvoeder weemoedig aan. Hij was oud en wijs genoeg om de juistheid van het gezegde te begrijpen, - maar hij zei toch: ‘Ik weet niet welke plannen meneer West met mij heeft, maar ik zou wel willen, dat hij mij ten minste nog een jaar hier bij u liet. Of mag ik niet langer blijven?’
‘Dat weet gij wel, mijn beste jongen! maar ik geloof niet dat meneer West U hierin te Wille zou zijn, als 't van hem afhing, en gij weet evengoed als ik, dat hij op zijn hoogst een adviseerende stem heeft. Uw oom en misschien meneer Jansen zullen dit moeten beslissen. Gij weet dat wij slechts uwe pleegouders zijn. Gij zijt maar een logé in Ganderkerk.’.....
Moeder Palm zei 's avonds toen ze met manlief alleen was dat zij hem meer dan wreed vond, maar hij glimlachte met een pijnlijken trek om den mond en merkte op, dat er eene wreedheid is, die niets anders dan liefde en vriendschap moest heeten.
‘Gij hebt 't misschien niet opgemerkt,’ zei hij, ‘maar onze kleine vnend hecht zich veel te veel aan dit plekje der aarde, waar voor hem toch niets groeien kan. Hij zal weldra van hier moeten en het leven ook van zijn minder mooien kant bekijken. Is 't niet nog veel wreeder hem op eens te overvallen met een kantoorbrief? Gij kent immers die brieven van meneer Jansen? Gij weet dat zij weinig tijd van voorbereiding overlaten. Ik ben al lang bang geweest dat er de eene of andere beslissing zou genomen zijn; want ik heb meneer Jansen reeds voor een week of zes mijne inzichten meegedeeld. De jongen kan is aan zijn oom dienaangaande bepalingen te maken. Hoe hard mij de gedachte ook valt dat hij ons verlaten zal, mocht ik toch geen anderen raad geven.’

{==220==} {>>pagina-aanduiding<<}

‘Kan hij dan niet bij ons blijven?’ vroeg moeder Palm. ‘Mij dunkt gij kondt hem heel goed in de boerderij opleiden. Zijn oom is rijk en de jongen zal in de stad misschien bedorven worden.’
‘Al zou ik dit goedkeuren,’ was 't antwoord, ‘dan stond 't toch niet aan mij dat ten uitvoer te leggen. Meneer Melder moet naar alles wat ik er van gehoord heb, de man niet zijn, om van zijn neefje een heerehoer te maken. Ook geloof ik niet dat onze kleine vriend daarvoor deugen zou. Als ik me niet geheel en al vergis, zit er in den jongen veel aanleg om op het land een dweeper of dichter te worden. Van een woeliger en meer bewogen leven verwacht ik voor hem meer, dan van den stillen kring waarin wij ons bewegen. Hij heeft, als ik meneer West goed begrepen heb, geen hooger vooruitzichten dan door de gunst van zijn oom op een goed kantoor geplaatst te worden. Evenwel, dat zal voldoende zijn, om hem zijn weg door 't leven te doen vinden. De knaap heeft een helder hoofd en een eerlijk hart. Ook hebben wij er voor gezorgd, dat hij voorliefde en achting gevoelt voor de beweging en de roeping van onzen tijd. Hij zal zich niet verkniezen in machtelooze ontevredenheid, maar den strijd, als 't noodig is, met moed aanvaarden. Zulke jongens komen altijd terecht. Ik wou dat wij er een duizend of wat van hadden in ons land.’.....
‘Ik meende,’ viel zijne vrouw hier in, ‘dat meneer Melder, die immers schatrijk is en zelf een groot kantooi heeft, zijn neefje bij zich zou nemen. Ik heb mij nooit anders voorgesteld, dan dat hij later de erfgenaam van zijn oom zou worden.’
‘Omdat gij meent, dat alle menschen zoo goed zijn als gij, moeder, en dat alle dingen zoo eenvoudig loopen als hier bij ons in Ganderkerk. Ik verzeker u, dat er al heel weinig kans is op uwe vrome wenschen en verwachtingen. Meneer Melder heeft een neef van zijn vrouw bij zich en die pakt hem heel en al in, zooals meneer West mij ge-
{==221==} {>>pagina-aanduiding<<}
zegd heeft. 't Lijdt geen den minsten twijfel, dat die neef van zijn vrouw de aanzienlijke firma erven zal. Zelfs is er heel veel kans dat het fortuin van meneer Melder eenmaal denzelfden kant opgaat. Die neef moet een sluw jongman zijn en zeer sterk geprotegeerd worden door zijne tante, die... Nu gij weet, wat de vrouw wil, dat is voor den man een bevel.... Als ik alles wat ik zoo nu en dan wel eens gehoord heb bij mekaar voeg, dan geloof ik dat onze jonge vrind zijn eigen kost zal moeten verdienen. Zijn oom heeft een oude veete tegen de Holsters en bovendien Frans nu al zeker in geen jaar of drie gezien. We willen maar vertrouwen, dat de jongen er niet ongelukkiger om wezen zal, al wordt hij geen millionnair.’
‘Waarom hebt ge mij dat alles nooit verteld?’ vroeg moeder Palm nu, min of meer ontevreden. ‘Ge hebt mij in den waan gekten dat alles van dien kant zoo mooi was als 't maar kon.’
Palm glimlachte. ‘Ik vond 't niet de moeite waard u met die familiezaken van Frans lastig te vallen,’ antwoordde hij. ‘Ik weet dat gij vrouwtjes gaarne in uwe lievelingen iets geheimzinnigs, iets meer dan ordinairs ziet en daarom wilde ik u in den waan laten, dat gij een soort van prins geherbergd hadt.’
‘Meent gij dan dat ik den jongen minder zal liefhebben, nu ik weet dat hij geen rijke prins is?’ yioeg zij op haar beurt.
‘Dat niet, maar 't zou in den beginne misschien wel iets van uw illusie hebben weggenomen, als gij geweten hadt hoe de vork aan den steel zat.’
Palm had hierin ongelijk. De trouwe oogen zijner vrouw zouden hem 't tegendeel geleerd hebben, als hij gezien had hoe belangstellend deze op Frans rustten, toen hij kort na dit gesprek binnenkwam, maar Palm behoorde tot die mannen in wier oogen de vrouw alleen beminnelijk is om den rijken schat van verbeelding waarover zij te beschikken heeft. ‘Ik zou u ook nu nog de illusie van den rijken prins

{==222==} {>>pagina-aanduiding<<}

niet willen ontnemen,’ zei hij, ‘maar, zooals ik herhaal, moet de jongen toch eenmaal de wereld in... en ik vind in zoo'n geval, hoe eer hoe beter.’
Vrouw Palm keek haren man bijzonder sterk aan, toen hij deze laatste woorden uitsprak. Zelfs had een opmerkzaam toeschouwer kunnen zien, dat er een fijne glimlach om hare lippen speelde. ‘Gij denkt hierbij meer dan gij zegt,’ beteekende die glimlach; en ze vroeg overluid: ‘Meent gij dan dat er voor een jongen van zestien jaar zooveel haast is?’
‘Ik meen dat een jongen van zestien jaar geen jongen meer is,’ antwoordde haar man, terwijl hij haar den fijnen glimlach teruggaf. ‘Een knaap van dien leeftijd is bijna een man, ten minste op het punt dit te worden.’
‘Dat is volkomen waar, maar daarom is 't misschien des te gevaarlijker zoo'n knaap de wijde wereld in te zenden. Hoe licht knoopt hij daar onbedacht betrekkingen aan, die hem niet lijken. In ons stille, eenvoudige dorp is daarvoor geen gevaar. Laat hem eerst nog wat meer man worden en zend hem dan naar 't groote Amsterdam.’
Moeder Palm sprak deze woorden met eenige verheffing van stem en zekeren ernst, die haar opinie op een pleidooi deed gelijken. Toch week de glimlach van zooeven niet voor die ernstige gedachte. Zij begreep dat Palm op iets anders doelde dan de gewone verleidingen voor de jeugd, en zij wist wat hij op 't oog had. Om hem te plagen, voegde zij er dus met nadruk bij: ‘Hier in Ganderkerk zou een jongen wel twintig en dertig jaren kunnen worden, zonder dat zijn hart eenig gevaar liep.’
Palm keek zijn vrouw nu open en vrij in 't gezicht. De glimlach ging van zijn kant in een gul en hartig lachen over.... ‘Wij zijn al te oud om elkaar te bedriegen,’ zei hij, ‘en hebben al te lang samen omgegaan om niet op mekaars gezicht te kunnen lezen. Bc begrijp waarop gij doelt. Welnu ik wil u bekennen dat ik op dat punt niet gerust ben.’

{==223==} {>>pagina-aanduiding<<}

‘Laura?’ vroeg zij. ‘Gij denkt aan Laura niet waar? Waarom zijt gij ten aanzien van haar en Frans niet gerust? Ge kunt toch niet anders dan van het meisje houden en mij dunkt als twee kinderen voor elkaar geschikt zijn....
‘Dan, meent ge, zijn 't deze beide. Nu, ik wil dat gaarne toegeven, ofschoon het in elk geval kinderwerk is en ik in zaken van ernstigen aard als een huwelijk niet van gekheid houd; maar mijne bezwaren hangen juist samen met 'tgeen ik zooeven heb meegedeeld. Ronduit gezegd, gevoel ik mij ten aanzien van die beide kinderen niet geheel onschuldig en min of meer bezwaard. Wat is 't geval? Domine Bos en zijn nicht zijn, evenals gij, altijd in de meening geweest dat Frans een rijke erfgenaam is en eenmaal aan 't hoofd van de aanzienlijkste firma van Amsterdam zal staan. Voor den domine is dat een reden geweest om den omgang der kinderen niet meer dan strikt noodig was toetelaten, maar hij heeft daarom evenmin als gij of ik kunnen beletten, dat ze elkander elken dag zagen en als broer en zuster omgingen. Zijn nicht, Laura's moeder, daarentegen heeft, vrees ik, van den beginne af een heel andere rol gespeeld, en daarbij al haar vrouwelijke tact aangewend. Schijnbaar is zij er van den aanvang op bedacht geweest om Laura een beetje op een afstand te houden, maar, alsof zij onwillig toegaf, is juist daardoor de omgang van de kinderen te spoediger overgegaan in meer teedere gewaarwordingen dan die van broer en zuster. Ik voor mij geloof vast, dat zij hieromtrent hare plannen heeft en ik moet bekennen, dat ik zelf, wanneer dit zoo is, de oorzaak ben van hare dwaze illusiën. Zoodra zij ontdekt, hoe wankel de vooruitzichten zijn, zal zij mij dit verwijten.’
‘Maar,’ vroeg moeder Palm,’ zijt gij voor uw part dan zoo zeker, dat er iets van dien aard tusschen de beide kinderen aanwezig is?’
‘Wat zal ik u zeggen? Weten en weten is in zulke dingen twee. Zelfs geloof ik op 't oogenblik nog niet,

{==224==} {>>pagina-aanduiding<<}

dat zoo iets met bewustheid bestaat. Frans zou raar opkijken, als gij hem vertrouwelijk vroegt of hij op Laura verliefd is..... zop'n vraag zou bij een knaap van zijnen leeftijd ook weinig gepast en verstandig zijn... maar ik ben vast overtuigd, dat hij op 't moment waarop die vraag gedaan werd, wakker zou worden en binnen vijf minuten zou weten, wat nu nog nooit in hem is opgekomen, wat hij over een jaar zal weten, al vraagt niemand er hem naar. Daarom juist meen ik, dat hij hoe eer hoe beter van hier moet. De liefde, die uit de gewoonte en den dagelijkschen omgang ontkiemde, is niet de vurigste en de meest opbruischende, maar wees verzekerd dat zij de meest vaste en diepstgewortelde is.’.....
Zietdaar het oordeel van Palm over de liefde. Had de eenvoudige buitenman in deze opvatting gelijk? Is werkelijk de liefde die uit de gewoonte geboren wordt de diepst ingewortelde? En had de omgang van Frans en Laura reeds deze vrucht afgeworpen? Er was uiterlijk geen de minste verandering in de betrekking der beide kinderen gekomen. Als ze van Eerloo naar Ganderkerk terugwandelden, spraken zij over de school en de schoolmakkertjes, vertelde zij hare kleine meisjesstreken, hing hij een tafereel op van de complotten en aanslagen die elke jongensschool opluisteren en levendig houden.... en beiden keken elkander in de oogen alsof er uit de oogen van zestien jaar niets dan'kindergrappen te lezen is.
Hoe zouden zij dit alles gezien en gevoeld hebben, terwijl zij verdiept waren in hunne belangrijke schoolzaken, of lustig liepen te neuriëen langs den weg, als vogeltjes die zingen, omdat zij tot zingen geschapen zijn!
O, er zou een dag komen, waarop zij dit en nog oneindig veel meer zouden weten en verstaan; een dag waarop niet alleen de buren en bekenden hem zouden nakijken en glimlachen, maar de boomen elkander zouden toeroepen dat jonge liefde jong groen en elk jeugdig hart een

{==225==} {>>pagina-aanduiding<<}

nieuwe lenteknop, is als het bemint en bemind wordt - maar die dag was nog niet daar.
Als die dag aanbrak, zouden zij niet zoo kalm en rustig naast elkander voortwandelen, maar hunne liefde trachten te verbergen voor onbescheidenheid en nieuwsgierigheid. Dan zou 't hem hinderen als domine Bos hun zijn geleide aanbood, 't een of andere schoolvriendinnetje toespelingen gemaakt had, die Laura niet zonder blozen aan Frans durfde overbrengen.
Maar, zoo als ik zei, die dag was nog niet aangebroken. Tusschen hun gesnap en dat eerste schuchtere minnekoozen lag nog de periode van het ontwaken tot zelfbewustheid en de wederzijdsche verlegenheid met de eerste teedere gevoelens van het eigen hart. Laat mij er evenwel dadelijk bijvoegen dat de laatstgenoemde periode zeer kort was, dat noch Frans noch Laura een tijdperk beleefden, waarin de romantiek en de guitaar een rol vervulden.
Frans wist dat Laura goed en lief was, vóórdat hij zag hoe schoon zij was geworden en Laura had in haren makker den degelijken, flinken knaap leeren hoogschatten, nog vóórdat zij haar hartje voelde kloppen, toen zij de oogen voor 't eerst voor de zijnen neersloeg.
Argelooze liefde is de edelste en teederste, maar zij is tevens sterk en fier in hare beginselen. De bloem der liefde geurt reeds uit de nog vastgesloten knop ons tegen. Daar zij elkander kenden, vertrouwden en reeds niet missen konden, eer zij begrepen alleen met en in elkander te leven, was er in hunne zaligheid geen vrees en geen benauwende schuchterheid meer, toen zij de groote ontdekking in eigen boezem deden. En snel, zonder lange voorbereiding, zonder pijnlijke onzekerheid, zonder sentimenteel verzuchten of wanhopend zoeken, hadden de beide jonge harten elkaar gevonden of liever brachten hunne lippen het feit aan 't licht, dat zij elkaar sinds lang onbewust, dat ze elkaar van den beginne af bemind hadden.
Mij dunkt, zoo moet de liefde ontkiemd en opgeschoten

{==226==} {>>pagina-aanduiding<<}

zijn in het hart der jonge dochters van het aartsvaderlijke tijdperk, zoo moet zij zich nog openbaren aan de waterputten van Jericho of Jeruzalem, nog groeien met liaan en palm in de stille wouden van het Oosten, die zooveel bloedhaat en onbeschaafdheid, maar ook zooveel onschuld en natuurlijkheid verbergen.
Toen onzen Frans de oogen opengingen voor de bevalligheden zijner trouwe gezellinne, wist hij dat er een wonder aan hem geschied was, bleef er geen andere quaestie over dan de vraag hoe 't mogelijk was dat hij hare schoonheid niet vroeger had opgemerkt, en toen Laura hare hand voor 't eerst voelde trillen, op 't oogenblik waarop zij den boekenriem om zijne schouders hing, bleef ze blozend staan, maar trok de hand niet terug. Een halfuur later zou de een noch de andere ons hebben kunnen zeggen, wanneer en hoe de groote ontdekking had plaatsgehad.... Doch ik loop alweer mijne historie vooruit...........................
‘En dus,’ zei moeder Palm met een zucht, zullen wij onzen lieven jongen weldra verliezen?’
‘Dat is nog volstrekt niet zeker,’ was 't antwoord van haren man.’ Ik heb u alleen maar gezegd, dat dit mij 't best voorkomt en ik in dien zin aan meneer Jansen geschreven heb. 't Was voor mij een gewetensbezwaar, en ik ben nu in zekeren zin van de zaak af. Ofschoon de onverschilligheid van meneer Melder mij altijd een raadsel geweest is, moet ik deze quaestie geheel aan hem overlaten. Zijn boekhouder schrijft altijd maar, dat de drukte op het kantoor geen uitgebreide particuliere correspondentiën toelaat, maar ik weet genoeg wat wij daarvan denken moeten. Als ik mij niet erg vergis, zal aan mijn voorstel nog wel niet zoo heel gauw gevolg gegeven worden en kunt gij uwen lieveling gerust nog een poosje blijven troetelen, maar ik heb mijn plicht gedaan, om den jongen en om 'tgeen wij zooeven bepraatten.’
Een vriendelijke glimlach die over haar gelaat gleed

{==227==} {>>pagina-aanduiding<<}

toonde dat vrouw Palm, hoezeer ook geneigd om alles wat haar man zeide goedtekeuren en te bewonderen, in dit bijzondere geval haar eigen indrukken en gedachten had. Die glimlach beduidde dat zij 't niet onaangenaam zou vinden als de drukte van 't kantoor de uitvoering van het plan van Palm vertraagde.... maar haar man wees haar terecht door te zeggen:
‘Gij, vrouwen, houdt alle te veel van 't huwelijken-smeden om de jongelui niet nog graag een beetje bij mekaar te laten - maar zwakke liefde is geen liefde, moedertje’....
Of deze terechtwijzing veel invloed had? Ik betwijfel 't...........,..
Op den dag van zijn verjaring wachtte onzen Frans eene aangename verrassing. Jacob West, die elk jaar een paar dagen bij Palm logeeren kwam, maar ditmaal niet voor zes weken later gewacht werd, kwam onverwacht zijnen jongen vriend bezoeken en bracht Frits Eggink mee.
Dat gaf een feest in het stille dorp. In een oogenblik vloeide de tijd, die tusschen de jongens was heengestroomd, weg, alsof hij nooit had bestaan.
Frits had een heel en boel te vertellen. Hij was op 't punt naar Amerika te gaan om zijn vader optezoeken.
‘Gij weet,’ zei hij, ‘dat wij lang in onzekerheid zijn geweest omtrent de plaats en het lot van mijn vader. Meneer West heeft mij gezegd dat hij u op de hoogte gehouden heeft, en gij zult mij dus wel ten goede houden, dat ik er niets meer van vertel dan..... wat de laatste maanden betreft.’....
Frans, die voelde dat zijn vriend bloosde, keek hem niet aan, doch knikte zwijgend met het hoofd.
‘Die ongelukkige omstandigheden,’ vervolgde Frits, hebben mij ouder gemaakt dan ik eigenlijk ben. Maar ik weet dat zij mij goedgedaan hebben en ik weet dat ik de kracht heb om mijn plicht te vervullen. Toen gij Amsterdam verliet was ik nog een wilde wroeste jongen, maar ik ben dat nu niet meer. Of ik er goed aan doe mijn ouden braven

{==228==} {>>pagina-aanduiding<<}

grootvader vaarwel te zeggen, wil ik niet beslissen, maar ik kan mijn vader daarginds niet in den steek laten, en ik heb reden om te gelooven, dat hij mijn hulp hoognoodig heeft.’
‘Dus zijn er bepaalde berichten waar uw vader op 't oogenblik is?’ vroeg Frans. ‘Meneer West heeft mij voor een week of zes geschreven, dat gij zijn spoor weder verloren hadt.’
‘Ja, en dat nog wel na 't eerst gevonden te hebben. Zooals ge weet, heeft de correspondent van meneer Melder na lang talmen en dralen ons reeds verleden jaar de zekerheid gegeven dat vader leefde en weer aan 't werk was.....'t Was een eerlijk werk, al scheen hij nog steeds met tegenspoed en ellende te kampen. Grootvader heeft hem toen geld gestuurd en meneer Jansen heeft gezorgd, dat hij van tijd tot tijd een kleine ondersteuning kreeg, zoodat wij meenden, dat hij zich verder wel zou kunnen redden. Sinds is er iets gebeurd, waardoor wij weer in groote bekommering zijn geraakt..... Gij weet misschien,’ voegde hij er met eenige hapering in de stem bij, ‘gij weet misschien dat iemand met wien mijn vader lang gewerkt en gezworven heeft, zich geruimen tijd in Amsterdam heeft opgehouden. Die man heeft mij meermalen opgewacht, nadat grootvader hem de deur uitgezet en gezegd had, dat hij niets van hem weten wou. Hij is de oorzaak geweest dat ik den goeden ouden man lang verdacht heb, maar meneer West en jufvrouw Gonne hebben mij de oogen geopend. Grootvader had gelijk. Die man was een schurk.’ Frits hield hier even op. 't Was blijkbaar dat die bekentenis hem moeite kostte. ‘De vent was een schurk,’ herhaalde hij een oogenblik later met verheffing van stem en meer zichzelven meester. ‘Toen ik dat inzag, heb ik 't hem gezegd en mijn besten braven grootvader vergiffenis gevraagd. Ik had hem verdacht van niets voor mijn vader te willen doen. Ik meende dat hij te veel aan zijn geld gehecht was, maar heb 't tegendeel

{==229==} {>>pagina-aanduiding<<}

gezien, toen hij vader langs vertrouwden weg kon helpen..... o, Gij weet niet hoeveel 't mij kost den ouden man te moeten verlaten..... maar ik dien juist om dien schurk wel naar mijn vader toe..... Ik zal u alles eerlijk vertellen,’ vervolgde hij weder na een oogenblik zwijgens. ‘Ik ben zelf schuld dat die vent op nieuw naar Amerika is, dat hij wist waar vader was en hoe deze geholpen werd. Ikzelf heb 't hem verteld, zelfs nadat meneer West mij had doen inzien dat de zaak niet zuiver was. Ik heb 't hem gezegd op het oogenblik waarop ik aan zijn fielterij niet langer twijfelde, nadat ik hem had verteld dat wij niets meer van hem wilden weten. Ik deed 't in mijn domheid, omdat ik hem toonen wou, dat wij hem niet langer noodig hadden, dat mijn vader beter raadgevers had dan hij voor hem geweest was. Ik deed 't uit wraak over de illusie waarin hij mij maanden lang gehouden had en 't verdriet dat hij ons berokkend had, toen ik door zijn opstoken mijn braven grootvader wantrouwde.... Welnu, die schurk is weer naar Amerika. Hij zal mijn vader opzoeken. Hij zal zijn deel weten te krijgen van 't weinige dat deze nu en dan in handen krijgt. Hij zal hem weer overhalen tot dwaze ondernemingen en zijn hoofd op hol brengen door plannen zonder einde.... en mijn arme vader zal weer het slachtoffer worden van zijn goedgeloovigheid, zal misschien weer een weg opgaan.... waarvoor hij te braaf en te goed is. Gij begrijpt dus wel dat ik er zelf heen moet.’.....
Frans begreep dit, zooals hij zeide, zeer goed, ofschoon 't duidelijk was dat er eene andere gedachte was, die 't hem moeilijk maakte zijne volle sympathie aan het plan te geven. - ‘'tis een heele reis naar Amerika,’ zei hij met eenige aarzeling, ‘zijt gij niet bang zoo heel alleen naar een vreemd land te gaan?’ Hij keek hierbij zijnen vriend met bewondering en angst aan en voegde er onmiddellijk bij: ‘'t zal u toch zeker veel kosten uw grootvader en Amsterdam te verlaten?’

{==230==} {>>pagina-aanduiding<<}

‘O, wat grootvader betreft, heb ik u reeds gezegd, dat ik vreeselijk tegen de scheiding opzie. Hijzelf zet, sedert alles bepaald is, een vroolijk gezicht en vertelt mij dat hij 't alleen ook wel schikken zal, maar ik weet dat beter.
Wat Amsterdam aangaat, is 't mij letterlijk onverschillig waar ik ben. Je kunt overal in de wereld gelukkig en tevreden zijn en de jongensjaren heb ik allang ver achter me. Ik moet zelfs zeggen dat ik, als grootvader er niet was, oolc zonder die aanleiding van mijn vader, de wijde wereld zou in willen. Ik geloof dat ik dan stellig op zee gegaan was, of met een troep landverhuizers zou meetrekken. Ik begrijp eigenlijk niet dat al die jongens, zooals ik, die niks te verliezen hebben, hier blijven seuren en draaien en mekaar het brood uit den mond stelen. De wereld is immers groot genoeg?’
‘Ja,’ zei Frans nadenkend, ‘de wereld is groot genoeg,’ en hij dacht aan de kleine wereld te Ganderkerk, die zoo groot, die zeker voor hem groot genoeg was.
‘Ik hoop dat grootvader zich goed zal houden als ik weg ben,’ vervolgde Frits, ‘meneer West heeft mij beloofd, dat hij hem zeker eens per week zal opzoeken en jufvrouw Gonne zal hem stellig ook dikwijls komen zien. De oude man heeft zich gelukkig bijzonder aan haar gehecht. Hij luistert graag naar haar. Hij zegt altijd dat hij na mijne moeder geen liever en knapper en edeler menschje ontmoet heeft. Bovendien houdt hij zielsveel van uw zusje, die men heel dikwijls bij hem kan vinden, en die niet gelukkiger is dan wanneer zij hem kleine diensten kan bewijzen. Uw zuster is een heel ander meisje geworden dan vroeger..... ik dacht altijd dat ze een nare meid zou worden, maar dat scheelt een heele boel.’
‘Dat heeft meneer West mij ook gezegd,’ antwoordde Frans, ‘en dat kan ik ook wel aan haar brieven merken. Nu, ze moest ook wel heel bedorven geweest zijn, om onder de leiding van tante Gonne niet beter te worden. Zij schrijft mij zoo hartelijk, dat ik soms een bijzonder ver-
{==231==} {>>pagina-aanduiding<<}
langen kan krijgen om haar eens te zien. Laura, wie ik al haar brieven laat lezen, houdt ook al heel veel van haar, maar die houdt van iedereen die lief en goed is.’
‘Wie is Laura?’ vroeg Frits.
‘Och, dat is 't nichtje van den domine. Wij gaan altijd samen naar school en.... zij is hier zoogoed als mijn zusje geweest, zoolang wij mekaar kennen.’
Waarom kreeg Frans toen hij dit zeide een kleur? Waarom krijgen jongens van zestien jaar altijd een kleur als ze over meisjes praten? ‘Gij zult ze zeker van daag nog wel zien.’ vervolgde hij. ‘De domine komt van avond met zijn familie bij ons. Meneer West kent Laura ook wel’.... voegde hij er haastig bij. ‘Maar zeg mij liever, of gij nu zoo heel alleen en zonder vooruitzichten naar Amerika gaat. Als gij uw vader gevonden hebt, komt gij dan dadelijk terug?’
‘Dat denk ik niet,’ antwoordde Frits,’ ofschoon ik om grootvader niet langer zal blijven dan noodig is; de oude man zal mij te veel missen; maar ik ga met een aanbeveling van meneer Jansen in den zak, en hoop in New York op een kantoor te komen, dat overal relaties heeft, zoodat ik tegelijk voor die firma reizen kan en mijne eigen belangen behartigen. Wat mij betreft, behoeft ge overigens niet bezorgd te wezen. Ik zal mijn weg wel vinden.’
Frits wierp, terwijl hij dit zeide, zijn hoofd in den nek, en wederom keek Frans Hem met bewondering aan.
‘Meneer West heeft mij meer van de wereld leeren kennen, dan menigeen die zijn geheele leven op reis was er van te zien kreeg,’ vervolgde Frits. ‘Hij heeft mij geleerd, dat de wereld niemendal waard is, als je maar een paar stevige armen en een goed hart hebt. Voor mijn hoofd heeft hij, naar hij zegt, ook gezorgd en daarbij meester Havelhorst tot bondgenoot gehad, maar dat ben ik niet met hem eens. Ik geloof dat ik nog bedroefd weinig weet, maar er is zoo menigeen geweest die niet veel wist en die er toch gekomen is, omdat hij durfde aanpakken....’

{==232==} {>>pagina-aanduiding<<}

‘Nu, dat laatste kunt gij zeker,’ viel Frans lachend in. ‘Ik herinner mij nog altijd, welke geduchte klappen gij op school kondt uitdeelen’.... en de beide knapen verdiepten zich in hunne schoolherinneringen, een aangenamer en opwekkende onderwerp dan zelfs een Amerikaansche reis....
's Avonds was er groot feest bij Palm, al was er niemand dan onze gewone bekenden, en was de tafel niet rijker voorzien dan bij andere gelegenheden. Moeder de vrouw was altijd gewoon alles wat zij had op tafel te zetten, en voor ieder die zijn feestvreugde in eten en drinken zocht, was 't dus altijd feest op de hofsteê. Maar Palm had ook nog eenige flesschen ouden wijn in den kelder. Die zouden heden avond voor den dag komen ter eere van Frans zestienden verjaardag en om die heeren uit de stad, zooals hij schertsend zei, eens te laten kijken dat men buiten ook wel van een goed glas hield. Behalve de familie uit de pastorij wachtte men geen gasten, want West had domine Bos al meer ontmoet en Palm wist dat domine nooit beter te spreken was, dan in eenen kleinen vertrouwelijken kring. ‘Hij is een gezellig man, meneer West!’ zei hij, ‘maar hij moet geen oogenblik kunnen denken dat men hem voor een halven boer houdt. Hij moet weten dat hij bepaald onder vrienden is.’
Nu, domine Bos was dezen avond bepaald onder vrienden. Over 't geheele gezelschap lag een tint van vertrouwelijkheid en gezelligheid, die allen twijfel dienaangaande wegnam, die uitlokte tot scherts en plagerij; maar geen plaats liet voor lichtgeraaktheid. Zelfs domine's nicht werd door die algemeene welwillendheid aangetrokken. Zij vertelde aan West meer van hare levensomstandigheden dan ze ooit aan haar beste vriendin gedaan had en klaagde hem haar nood, dat domine er niet van hooren wilde om nu en dan eens wat meer uitspanning te nemen. ‘Domine martelt zich af voor deze kleine gemeente,’ zei ze. Indien hij werk gemaakt had van de gelegenheden om zich elders te laten hooren, zou hij zeker in aanmer-
{==233==} {>>pagina-aanduiding<<}
king gekomen zijn en 't nu vrij wat verder gebracht hebben. Domine zegt dat dit hem onverschillig is, dat hij hier in vrede en vergetelheid wenscht te sterven, en ik, die na den dood van mijnen zaligen man nog geen oogenblik van geluk heb gekend, kan mij dat best begrijpen. Ik zou ook niet verlangen terugtekeeren naar het woelige leven in de steden en de kringen waarin ik verkeerd heb....’ (Laura's mama gaf altijd hoog op van hare voorname kennissen tijdens het leven van haar man) ‘maar 't is vooral om mijn arm kind. Zij krijgt, ik zie 't zelf maar al te goed, hierbuiten boersche manieren. Zij mist die gratie en bevalligheid, welke men in jonge meisjes van onzen stand verlangt en ik vrees maar al te zeer, dat dit eer erger dan beter zal worden, want ik zelf weet nauwelijks meer hoe alles behoort en domine en ik worden met den dag ouderwetscher. Vindt u ook niet, meneer West! dat mijne lieve Laura erg onhandig en boersch is?’
West antwoordde, dat hij, als Laura's moeder 't hem niet kwalijk nam, liefst van een tegenovergesteld gevoelen zou zijn; dat in zijn oog de jonge dame volstrekt niet bij andere dames achterstond, dat hij er wel kende in Amsterdam, die met haar in bevalligheid en smaak niet konden wedijveren. En West zou niet alleen een lomperd maar een verstokte huichelaar hebben moeten wezen, om eene andere verklaring afteleggen. Iets bevalligers dan Laura, was er zeker moeilijk te vinden. 't Was niet alleen, omdat zij op dit oogenblik naast moeder Palm zat en hare dikke lokken de grijze haren der bejaarde gastvrouw aanraakten, 't was niet alleen, omdat haar schoonheid als die eener koninginne was in vergelijking met de gezonde en stevige bevalligheden der dochters van den huize.... neen, 't was omdat een waas van onschuld en reinheid over haar geheele gestalte lag, omdat hare zestien jaren door geen zweem van onnatuurlijkheid of kunstmatigheid werden ontheiligd. Men las 't op haar frisch en blozend gelaat dat al de wenschen en behoeften

{==234==} {>>pagina-aanduiding<<}

door God in dien maagdelijken boezem gelegd, slechts wachtten op de vriendelijke stem eens engels om zich te vertoonen en hunne rechten te laten gelden, maar dat zij dan ook zouden spreken met de vrijmoedigheid van een kind des lichts. In haar oogopslag was niets dat de aandacht vroeg, maar ook geen schaduw van die schuchterheid, welke de hulde, die haar toekomt, weigert..... Jacob West, die haar in een jaar niet gezien had, peinsde er over hoe uit het vijftienjarige kind zoo'n fiere maagd had kunnen opschieten en vond geen andere oplossing dan dat alle werken Gods heerlijk zijn, als geen menschenhand ze ontheiligd heeft. Ongemerkt wist hij haar op dezen avond te naderen, en verkwikkend was hem elke indruk van dit onbedorven kind der natuur. ‘Gij hebt in uwe dochter een waren schat, mevrouw!’ zei hij tot Laura's moeden, en hij keerde telkens op nieuw tot de dochter terug en putte zich uit in vergelijkingen met de stadsdames, die hijzelf kende. 't Was onzen oud-literator eene ware zaligheid in het opengeslagen levensboek van dat ongekunsteld meisjeshart te lezen, en nooit had eene lezeres hem meer gestreeld door haren lof voor zijne beste novellen, dan Laura als zij de heldere oogen naar hem opsloeg en aan zijne lippen scheen te hangen.
Een paar malen dwaalde de blik van West, als hij met Laura zat te praten, naar Frans af en trof 't hem dat de jongen hem met bijzondere aandacht aankeek; toch gaf dit West geen recht daaruit eenige gevolgtrekking te maken. Laura vertelde zoo vrijmoedig van hare tochten naar Eerloo in gezelschap van den goeden makker die steeds trouw hare boeken droeg, zij trok haren vriend zoo ongedwongen in 't gesprek en plaagde hem zoo ondeugend met al de schoolstreken, die hijzelf haar verteld had, dat er van haar kant blijkbaar geen andere genegenheid bestond dan die zich in het openbaar durfde vertoonen. Indien Frans zijnen vaderlijken vrind nieuws-
{==235==} {>>pagina-aanduiding<<}
gierig gadesloeg, was 't zeker niet omdat er een geheim tusschen deze beiden bestond.
En indien 't eens zoo geweest ware?
Jacob West was een celibatair en zat dus met die vraag niet weinig verlegen. Ofschoon zelf eenmaal geen vreemdeling in de liefde, pakte hij een geval als dit natuurlijk geheel verkeerd aan. Hij begon niet, zooals moeder Palm, met de vraag die alles besliste, of deze kinderen voor elkander geschikt waren, dat is in de taal van het vrome gemoed, of 't huwelijk dat men wenschte te smeden, in den hemel gesloten was of niet. Hij deed niet als Laura's moeder en berekende de eindelijke mooie kansen, de voordeelen die na jaren uit zulk een verbindtenis zouden kunnen voortkomen, als die en die dood en begraven was, of deze en gene onverwachte fortuintjes alledaagsche gevallen geworden waren. Hij dacht alleen aan de onmiddellijke toekomst, aan de vooruitzichten van zijn jongen vriend of liever aan de taak die op diens schouders zou rusten, de moeilijke loopbaan die den jongen man wachtte, de hindernissen die Frans zou kunnen ontmoeten op zijn weg. ‘De jongen zal zich een weg moeten banen door het leven,’ zei hij tot zichzelven, ‘en hoe engelachtig een meisje Laura ook zij, ze is in elk geval een blok aan 't been voor een jongen man die zijn brood niet alleen snijden maar ook verdienen moet.’
Een blok aan 't been? Onze vriend West had waarlijk wel een sierlijker beeld kunnen kiezen dan dit, en daarbij ook wel eens achtgeven op de redeneeringen van vele jongelieden van mijne kennis, die beweren dat een engagament een prikkel tot alle goede daden en 't zekerste schild tegen verleiding en zorgeloosheid is.... maar, zooals ik zei, Jacob West was een celibatair en had zoo zijn eigen inzichten in het geluk van Frans Holster.
‘Mijn ondervinding is, dat jongelui die te gauw verliefd worden, den rechten lust voor 't werk verliezen, zoodra zij halverwege gekomen zijn,’ zei hij den volgenden dag

{==236==} {>>pagina-aanduiding<<}

tot Palm, toen hij met zijne gewone rondborstigheid dit onderwerp ter sprake gebracht had. ‘Zoodra zij genoeg vlakken grond onder de voeten hebben om een nestje te bouwen, gaan ze aan 't sleepen en verzamelen van allerlei dingen die gij en ik niet de moeite waard achten en die, als ze geduld hebben, hoogerop in overvloed groeien. Wij, oude mannen die het leven kennen in al zijn strengheid en koelheid, maken ons geen illusies meer, als wij twee jonge menschen in de kracht en bloei van het leven hemel en aarde zien tarten. Wij weten wat er aan vast is om met eenige gerustheid niet alleen op de toekomst maar op hetgeen ons onmiddelijk omgeeft neertezien. Gij weet dat bij eigen ervaring, ik doordat ik veel heb gezien en opgemerkt wat anderen betrof. Daarom is de volgorde onzer idealen veranderd, ofschoon geen enkel ideaal is uitgeworpen of in ons hart gestorven. Wij bouwen eerst onze hutten en kasteelen op den vasten grond of in de lucht.... om daarna te droomen van de schoone kasteleinesse’...
Palm lachte hartelijk en antwoordde: ‘'t Spijt mij dat ik u deze illusie ontnemen moet. Indien ik jong was, ik begon nog weer op de oude manier en naar de oude volgorde.’
Dat kon Jakob West zich maar niet begrijpen, dat vond hij allermerkwaardigst bij iemand van zooveel practischen zin en ondervinding. Indien hij Palm niet beter kende, zou hij denken dat deze gekscheerde.
Maar Palm gekscheerde niet. Hij sprak in vollen ernst. Hij begreep evengoed als West, dat een huwelijk tusschen Frans en Laura geen verstandige zaak zou wezen. Hij begreep evengoed als deze, dat men beiden een dienst zou doen, indien ze van elkaar verwijderd werden, dat Frans hoe eer hoe beter moest worden weggehaald uit den tooverkring, waarbinnen zijne liefde voor Laura even zeker met den dag aangroeide, als ware de jonge man zich volkomen bewust geweest van 'tgeen er in hem omging -

{==237==} {>>pagina-aanduiding<<}

maar daarom was hij 't met West niet eens ten aanzien van de liefde. ‘De liefde,’ zei hij met vuur en terwijl zijn eerlijk gezicht schitterde van bezielde gewaarwordingen, ‘de liefde is iets wat zich geheel apart, afgescheiden van alle andere bewegingen en drijfveeren van het hart, ontwikkelen moet; en de ondervinding leert ons ook dat zij dit werkelijk doet. Liefde, die vermengd met egoïsme of ook maar met zoogenaamd verstandelijk overleg, zichzelve voorpreekt hoe en wanneer zij den teugel mag vieren en wanneer zij inbinden moet, is in mijn oog niet meer of minder dan sluwe berekening, wellicht niet zoo materieel als die van den woekeraar, maar even kleingeestig en koud. 't Is ongetwijfeld onze plicht den jongen man tegen zichzelven in bescherming te nemen, maar ik zou niet graag zien dat hijzelf door zijn wijze en voorzienige maatregelen die taak onnoodig maakte. De jeugd die liefheeft is van nature geneigd tot dwaasheden en daarin moeten wij ze tegengaan, maar niet zijzelve.’
West keek zijnen gastheer met verbazing aan. ‘Ik hoop niet,’ zeide hij, ‘dat ge mij voor zoo prozaïsch houdt, dat ik aan de jeugd hare illussies zou willen ontnemen en onze jongelui tot oude mannetjes maken. - Wat ik bedoel is, dat wij mannen van leeftijd en ervaring wijzer zouden zijn dan wij eenmaal waren, als we nu, op onze jaren, 't te kwaad kregen met de genegenheden van het hart, als wij, ik zal niet zeggen verliefd werden, maar diezelfde gewaarwordingen van vroeger ondervonden’...
‘Ik hoop toch niet,’ zei Palm schertsend ‘dat gij op uwe jaren nog aan zoo iets denkt. Gij spreekt er over, alsof ge nog groote plannen in 't hoofd hadt.... Die jonge dame van gisterenavond heeft toch uw oud-vrijers-hart niet geraakt. 't Zou al te gek wezen als gijzelf nog eens optradt als de concurrent van Frans. Ik geloof zelfs dat uwe kansen niet zoo heel kwaad zouden staan. De jonge jufvrouw heeft mij herhaald verzekerd, dat ze u een heel aardig man vindt.’

{==238==} {>>pagina-aanduiding<<}

West glimlachte op zijne beurt en antwoordde op denzelfden toon, dat hiervoor geen gevaar bestond, dat zijn oude hart gepantserd was en hij zich ondanks de gunstige opinie van Laura niet aan 't geval zou wagen. ‘Ik wil evenwel gaarne bekennen,’ voegde hij er bij, ‘dat verschijningen als deze wel geschikt zijn om zelfs oude, beproefde celibatairs weer aan 't droomen te brengen. De eenvoud en bevalligheid van Laura Bos heeft mij op 't chapitre gebracht en zij alleen is, geloof ik, de oorzaak dat wij, oude lui, over de liefde zitten te praten alsof we morgen naar 't Casino moesten. Ondertusschen houd ik mijne stelling vol, dat ik 't zeker anders zou doen dan Frans, als ik nog weer uit vrijen wou gaan -, gesteld dat Frans daarover denkt en wij hem voor die gekheden niet nog tijdig bewaren.’
‘En ik,’ zei Palm, ‘beweer dat ik 't nog weer precies op dezelfde manier zou aanleggen als ik het indertijd gedaan heb. Wanneer ik mijn oudje nog eens weer jong kon maken en ik ging er met mijn zestig jaren op uit om haar hart te veroveren, dan zou ik stellig nog weer dezelfde gekheden doen en net zoo denken als voor veertig jaar. Dat komt, meneer West, door dat ik op de hoogte van die hartsaangelegenheden gebleven ben. Een celibatair weet daar niet van.’
‘Ik zou toch denken,’ antwoordde West...
‘Neen, neen,’ viel Palm hem in de rede, ‘celibatairs weten daar niet van. Zij kunnen misschien mooie boeken schrijven en hunne onbewerkte gewaarwordingen in een romantisch kleed steken, maar zij wijden alleen hun pen aan de dienst der liefde. Zij zitten met al hun wijsheid op zij van het altaar en houden aanteekening van het getal des bezoekers en de geloften der geloovigen.... maar zij geven hun leven en hun hart niet aan de godin der liefde. Wij getrouwde mannen, houden de dienst in stand door dagelijks haren tempel te bezoeken en haar altaar te overdekken met onze bloemen’....

{==239==} {>>pagina-aanduiding<<}

‘Als gij poëtisch wordt,’ viel nu ook West in, ‘zal ik even de opmerking maken, dat 't herfstbloemen zijn.’
‘Wel mogelijk,’ antwoordde Palm, ‘maar weet ge dan niet, dat de herfst rijker in zijnen bloemenschat is dan de lente, en dat onze vereering aan trouw en volharding vergoedt, wat zij mist aan gloed en hartstochtelijkheid?’...
Aldus spraken deze mannen met warmte en ijver over 't zelfde onderwerp, dat ieder van hen zoo menigen slapeloozen nacht had gekost in zijne jeugd, en zij voelden zich tot elkaar getrokken als twee knapen, die hunne kleine hartsgeheimen aan elkander hebben geopenbaard. Jacob West moedigde zelfs zijnen vriend aan om hem nog meer te kapittelen over zijn celibaat, alsof dit eene zonde was en hij boete doen moest over zijn verzuim....
‘Wat mag toch wel de reden zijn dat wij ouderen zoo graag praten en ons zoo gaarne mengen in de hartsaangelegenheden der jeugd?’ vroeg hij nadenkend. ‘Zou 't wezen, omdat wij behagen scheppen in de herinneringen van weleer of in de teleurstellingen van 't heden?’
‘'t Laatste zeker niet,’ antwoordde Palm. ‘Die liefde onzer jeugd is wel schoon en bevallig, maar die van rijper leeftijd en meer ervaring heeft haar niets te benijden... ten minste als zij, die wij door jarenlange trouw dagelijks meer en inniger leerden liefhebben, die eigenaardige bevalligheden van den rijperen leeftijd bezit, welke een man van smaak zelfs onder grijze lokken weet optemerken. Ge zult 't toch wel met mij eens zijn, dat de bevalligheid zich evengoed kleedt in het zware zijden kleed der bejaarde vrouw, als in de lichte stoffen van het jeugdige meisje.’
‘Indien gij dat ook bevalligheid wilt noemen. Ik meende dat het waardigheid, of deftigheid heette’...
‘Neen vrind! ik noem 't bevalligheid en ik ben overtuigd dat gij 't evenzoo zult noemen als gij uzelven volkomen rekenschap geeft van uwe indrukken. Waardigheid is 't niet. Waardigheid onderstelt een zekeren rang of

{==240==} {>>pagina-aanduiding<<}

eene levensbestemming, die nu en dan strijd vordert of zich boven miskenning van haar rechten moet kunnen verheffen. Ik noem 't nog veel minder deftigheid, eene aangenomen houding wier recht op den naam van deugd ik niet eenmaal erken. De bevalligheid der bejaarde huisvrouw is het eeuwig jeugdige, waardoor zij haren man behaagt en behagen blijft... zonder kunstmiddelen of gemaaktheid.’
‘Als gij 't zoo opvat,’ merkte West op, ‘dan durf en mag ik u geen ongelijk geven. Ik heb in uwe eigen vrouw zoo'n goed model van 'tgeen gij bedoelt, dat mij de moed ontzinkt om u tegentespreken. Ondertusschen merk ik dat gijlieden hier op 't land u ook met diep wijsgeerige vraagstukken bezighoudt. Ik had niet verwacht dat gij daarvoor den tijd zoudt hebben’... en hij sloeg een blik over de rijke akkerlanden die voor hen lagen.
‘Wat zal ik u zeggen?’ antwoordde Palm. ‘Wij buitenlui worden gedwongen tot onszelven intekeeren, als we niet willen ondergaan in het werk van elken dag, en kunnen onder onzen arbeid heel wat opmerken en nadenken. Eene studie als de mijne, die gij hooger aanslaat dan ze verdient, vordert geen boeken... maar een gelukkig huiselijk leven, en Goddank dat heb ik!’
‘Dat geloof ik gaarne,’ zei West terwijl hij zijnen gastheer de hand toestak. ‘Ik denk, als ik hier bij u ben, altijd aan het leven der aartsvaders, toen men de dagen en jaren berekende naar familiegebeurtenissen, en de jaartelling begon met den dag waarop de beide hoofden van 't gezin de handen ineenlegden.’....................................
En ondertusschen vergezelde Frits zijn ouden schoolmakker naar Eerloo en deelde daardoor diens zorgen voor Laura. Laura was dol ingenomen met Frits. Iemand, die naar Amerika ging was in haar oog een tweede Columbus. De gevaren die hem wachtten waren nu reeds zooveel lauweren om zijn hoofd. Ze twijfelde er niet aan

{==241==} {>>pagina-aanduiding<<}

of hij zou leeuwen en beren verslaan en alle afstammelingen van den reus Goliath vellen.... en ze hoorde met een klein weinigje weerzin hoe Frans herhaalde malen zijne bewondering voor den moed van zijn vriend te kennen gaf. Een paar keer zelfs had ze eene vraag dienaangaande op haar lippen, maar weerhield die. Welk recht had zij ook om een onderzoek intestellen naar zijn moed? Kon dat vragen naar gevaren, die hij scheen te duchten, niet voortkomen uit bezorgdheid voor zijn vrind? Waarom moest hier gebrek aan moed ten grondslag liggen?.... Zoo zeide Laura tot zichzelve of liever zoo zou ze gezegd hebben als zij zich rekenschap gegeven had van hare gewaarwordingen. Toch had zij geen vrede met den twijfel, die bij haaf aanklopte.
En Frans? Hij had zich zooveel voorgesteld van het oogenblik waarop hij Laura en Frits met elkander in aanraking zou brengen!.... en nu viel 't hem tegen, hij wist zelf niet waarom.....
Toen West en Frits een paar dagen later vertrokken, drukte Frans en zijn oude makker elkaar met warmte de hand. Zij zouden elkander in zeer langen tijd, misschien nooit weerzien!.... En toch maakte Frits in den spoortrein de opmerking dat Frans in Ganderkerk zou uitdrogen als hij er nog langer bleef, dat meneer West wel mocht toezien dat de jongen niet te week werd.... En toch voelde Frans zich verlicht, toen hij weer alleen met Laura naar Eerloo wandelde, betrapte hij zich zelfs op een belachelijk vertoon van moed, als zij een drift koeien of iets dergelijks tegenkwamen, waarover Laura, die volstrekt niet bang was, hem hartelijk uitlachte... Een paar dagen later, toen hij alleen in het veld naar de ondergaande zon stond te turen, bekende Frans heel in 't geheim aan zichzelven, dat hij niet velen kon, dat Laura een ander boven hem scheen te stellen..... en die bekentenis deed hem goed, ja, maakte hem innig gelukkig.....



{==242==} {>>pagina-aanduiding<<}

Vier-en-dertigste hoofdstuk.

Nog weer over oude kennissen.

Antonie Tekel werd dagelijks meer verliefd op de firma. 't Begon een liefhebberij-stukje van hem te worden vroeg op het kantoor te zitten en 't laatst van allen heentegaan. Als hij naar de beurs wandelde, wat bij de herhaalde afwezigheid van zijn oom bepaald zijn werk werd, liep hij met een hooge borst, en als hij neerdook in het lage kantoordeurtje, boog hij den rug met een zelf behagen, alsof hij het hooge huis, met de lessenaars en al de klerken benevens de kantoorboeken en de brandkast op zijne schouders omhoog hief; ja dan keken zijn gluiperige oogjes in de enge ruimte van het portaaltje rond, alsof zij zich bewust waren dat er een betooverende invloed van hen zou uitgaan als hun eigenaar eenmaal de eigenaar van deze handelszaak zou wezen. Antoine droomde nu 'snachts even dikwijls van hoopen goud als in zijne kinderjaren van koek en lekkernijen. Hij mijmerde even dikwijls over grootsche ondernemingen, over wereldtochten en rijkgeladen schepen als op zijn vijftiende jaar over een horloge of op zijn tiende over een zakmes. Hij praatte even graag met oude heeren, die hij bij zijn oom aantrof, over vrachtprijzen en zee-assurantie, als met zijne koffiehuisvrienden over beroemde en beruchte dames.... ja, hij betrapte met verbazing zichzelven, dat hij geur en smaak begon te vinden in den benauwenden atmosfeer

{==243==} {>>pagina-aanduiding<<}

van het bedompte kantoor, dat hij nergens vrijer en prettiger ademhaalde dan daar....
Antoine liet wel is waar geen zijner geliefkoosde uitspanningen en verpoozingen varen; maar deze kregen gaandeweg een zekeren kantoortint, die ze goedkooper en productiever maakte en tevens minder van de hartstochten vergde.
Antoine was mooi op weg om een prachtexemplaar van een gezeten doordraaier te worden, een model van die verfijnde en gepatenteerde schobbejakken, die tot hun dood toe de uitspattingen van de jeugd vereenigen met de deftigheid van den rijperen leeftijd en de stiptheid van den geroutineerden handelaar. Als hij zoo rustig kon voortgaan, als men den regelmatigen gang van dit ontwikkelingsproces niet stoorde, zou hij over vijfentwintig jaar een steunpilaar van de prostitutie en tevens een steunpilaar van de Kerk en den Staat zijn; dan zou hij op 't toppunt zijner grootheid misschien plaatsnemen in een ouderlingenbank, gekozen worden onder de mannen, aan wie de goêgemeente hare belangen 't best toevertrouwd achtte; ja, door iedereen gegroet en overal vooruitgedrongen, zou hij eenmaal een vocaal op het gebied der moraal kunnen wezen zich niet behoeven te geneeren den staf te breken over alle ongeloovigen, alle liberalen en alle jongelieden, omdat ze geen bezadigdheid en.... geen geld hadden. 't Behoeft geen betoog dat hij onder den invloed dezer gemoedsstemming genade vond in de oogen van zijn oom, terwijl hij meer en meer de roem en glorie werd van alle Tekels. ‘Hij is niet als andere jonge menschen’ zei tante Melder ‘Ik heb u altijd wel gezegd dat hij een dankbaar hart en veel ijver bezit, en ik ben innig blij dat dit ook zoo uitkomt. 't Zou mij bitter gegriefd hebben als 't niet goed met hem gegaan was. Ik zou mij dat wezenlijk verweten hebben. Ik hoor met groot genoegen dat gij steeds over hem tevreden zijt.’
Ja, meneer Melder verklaarde 't gaarne, hij was steeds

{==244==} {>>pagina-aanduiding<<}

over Antoine tevreden. Antoine was een zeer geposeerd jongmensch. Antoine had den gelukkigsten aanleg om een goed koopman te worden. Hij had zoo iets over zich wat bij den eersten oogopslag zijn waarde bepaalde. Hij paste op nommer een en zou zich de kaas niet van den boterham laten halen. Melder was niet gewoon jongelui in hun bijzijn te prijzen. Hij hield daar niet van. 't Maakte ze maar pedant en onhandelbaar, doch als Antoine er niet bij was, wou hij 't wel erkennen: Antoine had iets wat hem zeer aantrok. Hij sprak zijn oom nooit tegen. Hij luisterde altijd als er iets besproken werd, waarmee hij zijn voordeel kon doen. Hij vroeg oom bij elke gelegenheid om raad en verzuimde geen oogenblik als hij iets leeren kon. Nog onlangs toen 't verrukkelijk weer was en ze samen uit wandelen geweest waren, hadden ze midden in het Driebergsche bosch over tin en aardappelenmeel zitten praten, terwijl een schrede of wat van hen af een gezelschap Amsterdammers, die voor een dag uit waren, op het mos hadden liggen rollen en over allerlei lafheden gepraat en met elkaar gestoeid.... alsof ze kinderen of jonge honden waren. Meneer Melder had zich daar schrikkelijk aan geërgerd en met genoegen gezien, dat Antoine zich ook niet dan met moeite bedwingen kon. ‘Ik moet bovendien eerlijk erkennen, dat de jongen zijne zaken op 't kantoor zeer goed doet,’ zei Melder. ‘Zelfs Jansen moet dit erkennen, ofschoon hij er altijd de eene of andere bedenking bijvoegt. Ik geloof niet dat Jansen van Antoine houdt.’
‘'t Is, dunkt mij, ook vrij onverschillig,’ viel mevrouw wrevelig in, ‘of Jansen van Antoine houdt of niet. Zulke menschen hebhen niets dan hun plicht te doen en de rest aan hunne meerderen overtelaten. Indien gij Antoine prijst en met hem tevreden zijt, dan heeft die meneer Jansen, dien gij morgen op straat kunt zetten, eenvoudig ja en amen te zeggen. 't Is toch uwe zaak, of gij Antoine wilt prijzen, en ik verbeeld mij, dat die meneer Jansen

{==245==} {>>pagina-aanduiding<<}

u niet behoeft te leeren welke eigenschappen een goed koopman bezitten moet.’
Neen, dat sprak vanzelf, dat behoefde Jansen hem niet te leeren. Daarin had zijne vrouw volkomen gelijk; maar ze had ongelijk, als zij meende dat hij Jansen desnoods wel missen kon. Jansen was de ziel en het leven van de firma, en tegenwoordig vooral, nu Melder zelf andere zaken aan 't hoofd had en dikwijls buiten was, een man van onbetaalbare waarde en verdiensten. Melder kon Jansen niet missen. Hij wilde dat graag erkennen en zou dat wel openlijk op de beurs willen verklaren, als men soms meende dat hij daarvoor te trotsch was. Hij behoorde zelfs met eenige kleine vrijpostigheden en eigenaardigheden van zijn boekhouder geduld te hebben. Dat was zoo en hij verheugde zich dat 't zoo was. Jansen was immers eenmaal, (zijne vrouw moest dit ook wel in 't oog houden) zijn gelijke geweest. Zij waren schoolkamaraden, eigenlijk meer compagnons, dan patroon en bediende. Dat mocht de heele wereld wel weten en hij Melder, geloofde met een goed geweten te mogen zeggen, dat hij Jansen altijd als zoodanig behandeld had. ‘Wij moeten nederig en ootmoedig onzen naasten de eer geven, die hem toekomt,’ zei meneer Melder, ‘want we kunnen elkander niet missen en moeten toonen dat wij Christenen zijn.’
Mevrouw Melder lachte schamper en keek haren edelen gemaal met een glimlach vol spot en ongeloof aan, maar betuigde intusschen dat zij dit gaarne erkende en niemand zou willen afhouden van de vervulling dier Christelijke plichten; dat zij zich ook niet bewust was iets tot nadeel van Jansen gezegd te hebben, maar dat zij toch van meening bleef, dat 't den onderhoorige, of als Melder dat liever wou, den vriend in ondergeschikte betrekking, vrij wat mooier zou staan als hij zich niet trachtte te dringen tusschen zijn patroon en een jongmensch van goeden wil en aanleg, dien de patroon vooruit wilde helpen. Dat was toch ook niet christelijk.

{==246==} {>>pagina-aanduiding<<}

Melder kon zijne vrouw hierin geen ongelijk geven. Een hoopvol jongmensch op zij te dringen, was bepaald onchristelijk en ten eenemale tegen de voorstelling, die Melder zich maakte van onze roeping en bestemming - maar hij, Melder, zag volstrekt niet in, dat Jansen, door zijne minder gunstige opinie van Antoine, iets dergelijks gedaan had. Wat zou dien eerzamen boekhouder kunnen bewegen, om zich te verzetten tegen het goed geluk de fortuin van een jongmensch? Jansen zelf kon zich immers geene hoogere illusiën maken dan als boekhouder van de bloeiendste firma van Amsterdam met eer en staatsie begraven te worden. Zijne vrouw liet zich hierbij wezenlijk wat te veel door hare verbeelding leiden.
Mevrouw Melder lachte weder schamper en keek haren man opnieuw met een medelijdenden glimlach aan. ‘Ik heb van zulke zaken geen verstand,’ zei ze na een oogenblik welberekend zwijgen. ‘'t Zal wel wezen zooals gij zegt. Jansen heeft misschien vroeger wel eens gedroomd van een plaatsje aan uwen lessenaar voor den jongen Holster, maar 't is ook wel mogelijk dat hij dat plan allang weer heeft opgegeven.’
Meneer Melder schrikte op, alsof hij pijnlijk getroffen werd en voelde al den argwaan, die hem vroeger wel eens bestormd had ten opzichte van de plannen van zijn vrouwsfamilie herleven. ‘Ik begrijp niet,’ zei hij, ‘wat die jonge Holster met deze quaestie te maken heeft. Als ik den knaap op 't kantoor wou nemen, zou niemand mij dat kunnen beletten, en als ik hem naast Antoine aan een en denzelfden lessenaar wou zetten, zou uw neef zich daarin dienen te schikken. Ondertusschen heb ik mij volstrekt nog niet uitgelaten over 'tgeen ik voor de kinderen van mijn zuster denk te doen, of welke plannen ik met dien jongen heb. Ik verbeeld mij, dat ik mijn plicht al ruimschoots gedaan heb door die kinderen eene zoo fatsoenlijke opvoeding te geven als men maar verlangen kan. Ik zou wel eens iemand willen zien die in

{==247==} {>>pagina-aanduiding<<}

dezelfde omstandigheden voor de kinderen van zijn zwager, en nog wel van een zwager die hem steeds getrotseerd en beleedigd heeft door zijne hooghartigheid en onafhankelijkheid, zooveel zou doen als ik reeds gedaan heb - maar ik verzoek iedereen nu ook de rest aan mij alleen overtelaten.’
Mevrouw Melder begreep dat zij 't verkorven had, en door nog verder te gaan de zaak maar erger zou maken. Zij beet zich op de lippen en verklaarde dat 't ook geenszins hare bedoeling geweest was om zich in die zaken te mengen. Zij wist wel dat Melder best in staat staat was om dat alleen te doen. Zij wou allerminst de onaangename herinneringen aan de Holsters bij haar man opwekken. Zij had immers zelve mee ondervonden welk een hooghartig man die Holster geweest was, ofschoon zij van de dooden geen kwaad wou spreken. 't Eenige wat zij maar had willen zeggen was, dat Jansen zich 't allerminst met hunne familie-aangelegenheden bemoeien moest. Indien zij zich daarin vergist had, dan speet 't haar dat ze hem verdacht had, maar daar 't meisje van de Holsters bij Jansen aan huis was, en dus Jansen voortdurend in aanraking bleef met den knaap, was 't toch zoo vreemd niet te onderstellen, dat hij zijn cliënt overal waar hij maar kon, bevoordeelen zou, en wat lag meer voor de hand dan een plaats op het kantoor van zijn oom en de gevolgen daarvan.
Niettegenstaande deze verzoenende verklaringen bleef Melder min of meer knorrig, en die geheele week onder den indruk van de oude vrees, dat de Tekels hem te sluw af waren, dat alles op eene listige speculatie tegen zijn zak zou uitloopen, maar toen 's Zondags daaraanvolgende Antoine buitenkwam en met oom rondwandelde door de slingerpaden van diens tuin, week elke twijfel weer voor den onweerstaanbaren indruk van Antoine's nederigheid en eerbiedige voorkomenheid, maar bovenal voor diens toenemende belangstelling in de firma, diens ontluikenden

{==248==} {>>pagina-aanduiding<<}

handelsgeest, diens voorliefde voor de mufheid van het kantoor die den verrukten oom als een wierrookwolk te gemoet kwam.
De verhouding tusschen Melder en de beide bondgenooten, zijne vrouw en zijn neef, scheen in de laatste twee jaren aanmerkelijk veranderd.
Mevrouw Melder, die haren man steeds, zooals iedereen wist, met minachting behandeld had en van tijd tot tijd hare zedelijke meerderheid duchtig had laten voelen, was het model eener bescheiden onderworpen huisvrouw geworden. Het plan dat ze voor oogen had bracht hare diplomatische talenten tot volle rijpheid, maar deed afbreuk aan de fierheid en majesteit waarmee zij gewoon was op tetreden. Ze had bij Melder meer argwaan, meer omzichtigheid en zelfs ten haren opzichte meer onafhankelijkheid heid aangetroffen dan zij had kunnen vermoeden, ofschoon zij er wel op gewapend was en de vesting ook juist aan het sterkste bastion had aangetast. Vooral sinds den dag waarop Frans Holster naar Eerloo getransporteerd was, scheen Melder meer dan ooit lont te ruiken als zijne vrouw haar neef wat al te veel prees of al te voorkomend behandelde. Dan was 't opmerkelijk met hoeveel pleizier de brave man over de insoliditeit en de intrigues van de familie Tekel kon zitten uitweiden en zich vroolijk maken over allerlei praatjes, die van zijn vrouwsbroer en zelfs van haar vader in omloop waren. Hij werd dan zelfs geestig en scherp, vooral toen zij een paar maal verdrietig geworden was en gedreigd had 't op de zenuwen te krijgen.
‘De Tekels zijn slimme lui,’ placht Melder bij die aangename tête-a-tête's te zeggen, ‘de Tekels zijn zeer slimme lui. Men kan met hen nooit te voorzichtig zijn, want als zij een onnoozel gezicht trekken, zijn ze bezig met een plannetje, waarbij gewoonlijk de een of ander bedrogen en opgelicht wordt, Uwe familie, mevrouw Melder! is altijd zoo geweest en ik geloof niet dat iemand uw grooter dienst bewezen heeft dan ik, door u een an-
{==249==} {>>pagina-aanduiding<<}
deren naam aantebieden, een naam waarop geen smetje kleeft, die bekend is in Oost en West door zijn soliditeit.’....
In zulke gevallen had mevrouw Melder de wijsheid haren man te verzekeren dat hij zich omtrent haar vergiste, als hij meende dat ze blind was voor het verkeerde in hare familie, wat zij zoomin als iemand wilde prijzen,..... maar ze waren niet allen zoo. Haar brave vader was een onbesproken man geweest (Melder meesmuilde) en hare broers hadden nooit iets insolieds gedaan dan als 't hun tegenliep en zij in benauwdheid waren, maar wie kon dat helpen als alles tegenliep! In elk geval had Antoine niets gemeen met de reputatie van zijn naaste bloedverwanten, maar kon hij juist op 't kantoor van Melder de ware soliditeit in handelszaken leeren kennen. Zij twijfelde niet of dat zou 't geval wel zijn ook. 't Was bovendien haar schuld niet dat Melder een parti pris tegen hare familie had.
't Gebeurde soms, dat Melder zich na deze ontboezeming van 't vrouwelijke gevoel, waaronder kleine korreltjes vleijerij gemengd waren, verzoenen liet en de verzekering gaf, dat 't maar een grap geweest was, maar 't gebeurde nog meer, dat hij in een sombere knorrige stemming bleef en de geheele week alle gelegenheden aangreep om op de Tekels te schelden.
In dit laatste geval schreef mevrouw in alle stilte een briefje aan Antoine, en wist deze een voorwendsel te vinden om oom per missive verlof te vragen hem den eerstvolgenden Zondag over iets belangrijks te mogen komen raadplegen. Dan kwam Antoine en had eenige allermoeilijkste en zeer bedenkelijke dingen die in de afgeloopen week waren voorgekomen, - die hem zeer bezwaard hadden en waaromtrent hij licht wenschte te ontvangen van ooms rijper ervaring. Dan wist Antoine, door 'tgeen wat hij zoo bij zijn neus langs vertelde, de soliditeit van de firma Melder in zoo'n schitterend lichtte plaatsen, dat zijn oom welbehagelijk de oogen dichtkneep en werktuigelijk den lof, die hem werd toegezwaaid, afweerde, ja Antoine,

{==250==} {>>pagina-aanduiding<<}

die al de wenken van zijn tante begrepen had, wentelde zich ten aanschouwe van zijn oom dan zoo prettig en innig gelukkig om en om in het zonnetje der firma, dat hij een jonge mosch geleek die de voorjaarswarmte begroette, en den hemel voor niets vuriger te danken had dan voor het genot zich daar te mogen koesteren. Meneer Jansen werd geschetst als 't ideaal van een boekhouder. Antoine had weer doorslaande bewijzen gezien van diens nauwgezetheid en ijver en beleid en doorzicht.....
‘Ho, ho, vriendje,’ viel Melder dan in, ‘nauwgezetheid en ijver en desnoods beleid..... maar van doorzicht moet ge niet praten. Ik ken meneer Jansen langer dan gij en er is niemand die hem meer opprijsstelt dan ik, maar wij moeten oprecht zijn, ook in den lof dien wij anderen toezwaaien. Meneer Jansen is accuraat. Ik geloof niet dat er een boekhouder in Amsterdam is, die hem in dat opzicht overtreft. Meneer Jansen is een man vol ijver. Hij behartigt mijne zaken zoogoed als ikzelf. In al de jaren die we samen gewerkt hebben, heb ik zijn ijver voor de firma nooit zien verflauwen, maar hij is geen man van beleid, dan misschien in den kring zijner werkzaamheden, - bij de verdeeling van zijn werk bijvoorbeeld - maar niet in handelsondernemingen en dingen waar overleg en doorzicht bij te pas komen. Dat heeft hij getoond, toen hij zijn eigen zaken had, en dat weet ik, die dagelijks met hem verkeerd heb, 't best. Ik verheug mij dat je meneer Jansen zoo hoog stelt, maar doorzicht?... neen, dat heeft hij niet.’
Zoo? Nu Antoine dacht dat maar. Hij had op die soort van dingen geen kijk. Oom, die zelf altijd zooveel ondernemingen bestuurd had, wist dat beter dan hij. 't Zou hem niet passen oom tegentespreken en hij gaf zijne opinie gaarne gewonnen, maar oom kon wel begrijpen dat, als men dag aan dag iemand zoo bezig zag en zulke groote belangrijke zaken drijven, dat een jongmensch van zijne jeugdige ervaring dan al licht denken

{==251==} {>>pagina-aanduiding<<}

moest, dat de man die de dingen uitvoerde, ook de leidende gedachte was....
Neen, maar nu moest oom Melder dan toch wezenlijk om Antoine lachen. ‘Dacht je dan werkelijk, jongeheer! dat ik mij uit de zaken geretireerd had en het roer aan meneer Jansen overgegeven. Mij dunkt, dat kunt gij toch wel beter weten? Ik kom immers elke week en zeker om de veertien dagen in stad en op 't kantoor? Gij kunt toch wel begrijpen, dat ik daar niet kom, alleen om te zien wat Jansen heeft uitgevoerd.’
Neen, dat bedoelde Antoine ook niet. Hij begreep wel, dat zijn oom niet voor de leus in stad kwam, en hij had, toen hij zoo even over Jansen sprak, volstrekt niet op zoo iets gedoeld. Hij hoopte dat oom zelfs niet aan zoo iets denken zou, want dat zou voor oom zelf niet heel vleiend wezen. Wat hij bedoelde was, dat meneer Jansen juist in zijne taak als boekhouder veel.... veel talent.... veel tact.... hij zou nu niet zeggen beleid of doorzicht.... maar juist zooals oom Melder gezegd had.... veel beleid ten opzichte van de verdeeling van zijn werk aan den dag legde.....
Nu, dat was oom geheel met hem eens. Dat was juist wat deze ook had willen zeggen. Oom verheugde zich zelfs, dat Antoine dit had opgemerkt en hoopte maar, dat hij om 'tgeen oom hem had meegedeeld, Jansen geen greintje minder zou achten. Wij moesten in de wereld niet zoozeer vragen naar iemands talenten in 't algemeen maar deze in verband brengen met den kring, waarin hij zich bewoog, met 'tgeen er van hem gevorderd werd. Overigens herhaalde hij met een veelbeteekenden blik aan 't adres van zijne vrouw, dat hij met genoegen opmerkte hoe een jonge man als Antoine zoo gunstig oordeelde over iemand van wien hij nog zooveel leeren kon.
Als ze zoover waren, wist mevrouw Melder dat de

{==252==} {>>pagina-aanduiding<<}

bui overgedreven was en Antoine weer in blakende gunst stond.
Meneer Melder was in dit tijdperk van zijn leven juist een man om gefopt te worden.
Ofschoon hij nog regelmatig 't kantoor bezocht, was hij nauwelijks meer op de hoogte van zijne eigen zaken en in geen enkel opzicht de groote koopman, waarvoor de wereld hem aanzag. Eigenlijk was hij dit nooit geweest. De ziel van Meneer Melder was geen ziel voor groote zaken, zijn geest was niet de geest van een mensch, die de geheele aarde met zijne blikken omvat en de einden in zijne verbeelding aan elkander knoopt. Door het geluk der blinde en domme fortuin, die niet eenmaal hare gunstelingen weet uittekiezen, was hij tot eene ongekende hoogte opgeklommen en door diezelfde geheimzinnige macht staande gehouden... tot het zilveren voetstuk voor zijn standbeeld gegoten en het vergulde hek daaromheen geslagen was.... maar hijzelf had aan zijn voorspoed part noch deel. Zijne ziel was en bleef eene kruideniersziel, terwijl zijne schepen land en zee verkenden. Zijn blik bleef beperkt tot de zoldering van zijn kantoortje, terwijl de publieke bladen hen noemden onder de machten, die de maatschappij in beweging brachten en in stand hielden. Hij had niet meer ontwikkeling gekregen dan rechtstreeks noodig was om met den stroom meetezeilen en genoeg zelfvertrouwen om nu en dan een mooien slag te blijven slaan, vooral daar hij nooit meer waagde dan hij zonder schade verliezen kon en zelden alleen over eene gevaarlijke plek ging. De omstandigheid dat hij veel geld had kwam hem boven alles te stade om nog meer te verdienen. Sinds zijne verkiezing in den raad der hoofdstad was hij er niet op verbeterd. De reden dat hij zich die positie zoo gemakkelijk maakte lag grootendeels in de omstandigheid, dat hij het belang van de meeste onderwerpen niet begreep Daarom had hij steeds den mond vol van ‘advocaten-redeneering’ en ‘advocaten-sluwheid,’ en

{==253==} {>>pagina-aanduiding<<}

verklaarde hij gaarne rondweg, dat hij zijn tijd te lief had om naar al dat gebabbel te luisteren, dat hij een man van zaken en niet van woorden was.
Toen hij zich een weinigje teruggetrokken had en zomers het grootste gedeelte van de week op zijn buiten doorbracht, openbaarde zich zijn oorspronkelijke aanleg en ten volle kwam zijne ijdelheid nu tot algeheele rijpheid. Zijn geest werd een geduchte geest, toen hij in een broeikast gezet was en een klein koninkrijk had, dat hij geheel kon overzien.
Meneer Melder werd een kleine tiran voor zijne omgeving en meer dan ooit een groot man in zijn eigen oogen. Hij wist van alles 't ware en 't beste, en daar niemand hem tegensprak, bleef hij in die meening. Als hij zijn moestuin doorwandelde ontzag hij zich niet zijn tuinman lesjes te geven in 't boomsnoeien en als hij in zijn stal kwam, moest de koetsier gewoonlijk een reeks van merkwaardige opmerkingen over de verzorging van paarden aanhooren. Als hij met zijn buren rechts en linies, die er evenveel van af wisten als hij, stond te bluffen over mooie perziken of onovertreffelijke portulacca's klonk zijne stem hoog en luid. Als hij gasten had en deze rondleidde langs zijne bloemperken, was hij onuitputtelijk in het verhaal hoe hij zaad won, hoe hij een zeer bijzonder soort van dit of dat had weten te krijgen, wat hij tegen het ongedierte wist aantewenden en hoe hij altijd van alles 't mooiste en 't zeldzaamste had.
Is 't nu wonder dat een Cincinnatus als Melder, met den dag ijdeler wordt en zijne dictatorrol blijft voortspelen op het land, als men hem reeds lang vergeten is in Rome? Indien gij zulke figuren niet elken dag ontmoet, is 't alleen omdat zij zich elk afzonderlijk in zoo'n klein kringetje bewegen. Als gij er een kent uit uw eigen omgeving, zult ge weten hoe gelukkig dit laatste voor de maatschappij en de samenleving is. Een kleine tyran is de pendant van een halven geleerde. Beiden vorderen ieder oogenblik de

{==254==} {>>pagina-aanduiding<<}

cijns voor hunne ijdelheid en vervolgen hunne naaste verwanten met de laffe pretenties van hunne inbeelding.
Mevrouw Melder moest zeer voorzichtig en zeer geduldig zijn, ja, als 't noodig was, zeer onderworpen en kruipend, om haar doel niet voorbijteloopen. Gelukkig dat Antoine dagelijks toenam in de wijsheid die uit den booze is, maar in deze wereld vaak gangbaarder dan de wijsheid Gods. Hij verstond de kunst om zijn oom te vleien zonder dat deze behoefde te glimlachen; Melders ijdelheid uitgezochte brokken toetestoppen, zonder dat hij dankje behoefde te zeggen.
Meneer Melder wist niet, dat deze ijverige en nauwgezette en geposeerde jongeling een doordraaier was en bleef. Hij zag hem nooit anders dan met een bleek gelaat, waarop geschreven stond: ‘ik werk’. Hij zag hem nooit anders dan met fletse oogen, die zeiden: ‘wij zijn afgemat van den arbeid.’ Nimmer las Melder in dat gelaat en die oogen wat er toch duidelijk genoeg op te lezen was, dat de eigenaar den vorigen avond en nacht met Dolf en de vrienden gesleten had, dat er gansch andere beelden aan die oogen voorbijgetrokken waren dan droge kantoorklerken. Oom Melder behoorde tot de soort van menschen, die op dat punt eene onbegrijpelijke stompzinnigheid aan den dag leggen, die geen orgaan hebben voor de meest voorkomende bewegingen en gewaarwordingen van het jeugdige gemoed. Hij leefde in de vaste verzekerdheid, dat een jonge man die tien á twaalf uur op een muf kantoor heeft doorgebracht, voorshands uitspanning en verversching genoeg ontvangen heeft, dat deze na zooveel genot wel naar bed zal gaan en den slaap des gerusten slapen. Had hij zelf niet zoo gedaan toen hij jong was? Was 't ooit bij hem opgekomen andere vermaken te zoeken dan die de huisselijke kring of de naaste omgeving van bloedverwanten hem aanbood? Hij moest immers den volgenden dag weer op 't kantoor zijn? Hoe zou hij dan begrepen hebben, waar Antoine zijne avonden doorbracht?

{==255==} {>>pagina-aanduiding<<}

Daarbij kwam immers ook, dat deze steeds op zijn hoede was en als een verstandig en beleidvol stuurman zijn koers veranderde, zoodra er gevaar was dat hij in ooms vaarwater zou komen of, zonder beeldspraak, dat kennissen of vrinden van zijn oom hem zouden ontmoeten. Wij weten bovendien dat de liefde voor de firma aan alle uitspattingen en jeugdige liefhebberijen van onzen vrind een andere richting gegeven had, tot groote ergernis van Dolf, die even onbesuisd zijn weg bleef gaan en Antoine nu en dan voor saai en vervelend egoïstisch uitschold. Toch bleef Dolf hem geld leenen, zooveel Antoine maar wilde, zonder ooit van teruggave te willen hooren. Juist als Dolf hem eens goed de waarheid gezegd had, kon Antoine op een onbepaald krediet rekenen, want Dolf was voor geen ding ter wereld zoo bang als voor de verdenking, dat zijne persoonlijke sympathiën of antipathiën in eenige betrekking stonden tot zijn beurs. Hij was nooit royaler dan na een dispuut waarin hij overwinnaar geweest was, of een twist die hij tot een veete van jaren had aangeblazen.
Dolf zelf kon met volle recht zeggen dat hij in dit, ja in geen enkel opzicht veranderd was. Hij was nog precies dezelfde als toen Antoine hem voor 't eerst leerde kennen. IIij had niets geleerd sinds dien dag, dan misschien de namen van een paar nieuwe merken wijn of een extra lekker soort van sigaren. Hij had niets vergeten dan de hoofdsom zijner beren of het bedrag zijner pretenties op anderen. - ‘'t Eerste,’ placht hij te zeggen ‘staat in het boek van mijn leveranciers en 't andere in mijn notitieboekje. Er is dus geen gevaar bij, als ik er mij het hoofd niet mee breek. Die dingen komen van zelf terecht’.... en hij ging voort met het hazardspel, waaraan hij op dat oogenblik deelnam, of liet zich achteloos in de canapé achterover zakken, alsof de geheele wereld een zacht kussen was.
En ondertusschen liep Sam Beever steeds achter den jongen man aan en vervulde zijne bestemming. Die bestemming was: al de winst die hij in zijn verkeer met de

{==256==} {>>pagina-aanduiding<<}

letteren had bijeenverzameld intewisselen tegen het kleingeld der koffiehuisaardigheden, de geheele Nederlandsche literatuur voor zoover hij haar kende te zamen te pakken in het perkamenten bandje van den Enkhuizer almanak. Voor dien moord aan zijn smaak en kunstgevoel werd hij ruim beloond door den opgang dien zijne aardigheden, hoe vaak ook herhaald, telkens weer maakten, door het applaudissement dat nooit uitbleef als hij wat later dan de anderen op een of ander rendez-vous kwam, eene toejuiching die hem ten eenenmale bedierf, 't laatste vonkje geest bij hem uitbluschte. Daardoor was zijn val dieper dan Jacob West en enkele zijner vroegere kennissen ooit hadden kunnen vermoeden.
Hiertoe werkten vooral de nichtjes Meinert mede, die in de oogen van Sam de sijne wereld en de bevalligheid vertegenwoordigden, wier waarde hij nooit aan iets anders meette dan aan die van zijne eigen vrouw. De nichtjes waren volkomen op de hoogte van zijne aardigheden en woordspelingen. Zij genoten zijne opmerkingen omtrent andere menschen, alsof 't orakeltaal was en noemden hem met volle oprechtheid den eenigen geleerde in de familie, een titel waarop Sam aanspraak had, zoo er in dit geslacht van geleerdheid sprake kon wezen, want de nichtjes, ofschoon zij drie uren per dag de piano martelden met 'tgeen zij hare oefeningen noemden en overal les in kregen, hadden, ondanks de plechtige verzekeringen van het tegendeel uit den mond van papa, niets geleerd. Zij sprongen en dansten nog elken dag door het leven, vingen steeds jongeheerenharten alsof 't vlinders waren en lieten ze weer even onbekommerd vliegen, gingen naar de kerk als naar het Casino, namen deel aan armenloterijen of lieten zich serenades geven door de halfdronken vrinden van Dolf, reden in Scheveningen op ezels en roeiden in Ems om 't hardst, kegelden als 't pas gaf en biljarten als zij dit in 't geheim doen konden, ja werden menigmaal door Antoine of Sam verrast met de beenen op de vensterbank en een

{==257==} {>>pagina-aanduiding<<}

sigaar tusschen de ivoren tandjes. De knecht uit de Oude Doelen vertelde dit en nog een menigte andere dingen, die hij schandalig noemde, aan iedereen die 't hooren wilde, zoodra Meinert en de zijnen maar even de hielen gelicht hadden, om van de eene badplaats naar de andere te vliegen; en toen de zwervers eindelijk een plekje gronds gevonden hadden waar zij hunne tenten konden neerslaan, dat is toen mevrouw, na vele hernieuwde en dure pogingen, eindelijk een huis gevonden en gehuurd had, dat groot genoeg en mooi genoeg en duur genoeg en gezellig genoeg was om hare familie te herbergen, toen herhaalde de gezegde knecht deze mededeelingen in de groote zaal aan een paar logé's, die niets beters te doen hadden dan naar eenen praatzieken bediende te luisteren, maar voegde er aan 't slot bij, - terwijl hij rammelde met de groote fooi die hij gekregen had, - dat 't toch verduivelde royale lui waren en dat hij voor zich ze vrij wat liever had dan die schreeuwerige Franschen of die kale Engelschen, die hij den geheelen dag moest naloopen voor de service op de rekening. De knecht had van zijn standpunt volmaakt gelijk.
Mevrouw Meinert had 't dus zoo weten te draaien dat zij in Amsterdam gebleven waren, ofschoon de heeren die Cor en Suze 't hof maakten reeds lang door anderen vervangen waren, maar mevrouw hield niet van den Haag, of liever, zooals zij 't uitdrukte, van dien Haagschen wind. Zij wou zich niet zoo geneeren als ze wist dat men in de Javastraat en in 't Willemspark doen moest. Zij hield er niet van, door iedereen op de vingers gekeken te worden. In Amsterdam was men zoo vrij als een vogel in de lucht.
Nu, 't feit was dat mevrouw, op deze alledaagsche en veel gebruikte manier, iets verkondigde wat ook alweer volkomen waar was. Mevrouw Meinert paste niet in de Haagsche kringen en zou zich moeilijk bewogen hebben in 'tgeen zij Haagschen wind noemde. Zij noch hare

{==258==} {>>pagina-aanduiding<<}

dochters zouden zich daar thuis gevoeld hebben, al ware het Meinert mogelijk geweest zich in den kring der oudambtenaren te dringen en voor de zijnen een plaatsje te veroveren naast de vrouwen en dochters van onze Indische oud-residenten en adsistent-residenten. Zooals 't nu was, kon de heer des huizes zorgen dat al het licht op zijn rijksdaalders en bankbiljetten viel. In Amsterdam laat men de waarde van den persoon en zijne antecedenten meer buiten rekening en de Meinert's waren tegen die taxatie beter bestand dan tegen de Haagsche.
‘En toch,’ plaagde mevrouw, toen de familie na veel drukte en beweging voor de eerste maal in het nieuwe huis op de Keizersgracht bij elkaar zat,’ toch geloof ik, dat gij nog liever in den Haag zoudt wonen en spijt hebt, dat 't indertijd met dat huis afgesprongen is. Ik heb wat moeite gehad, om papa hier te houden,’ voegde zij er, tot Dolf gekeerd, bij. ‘Zijn hart trekt naar de Javastraat. Papa is heel trotsch.’
‘Dat meent gij vrouwen altijd, als wij niet met jan en alleman willen omgaan,’ antwoordde Meinert, terwijl hij even kleurde.’ Ik vind Amsterdam een vervelende stad, omdat je hier een uur ver moet loopen om eens een Indischman tegentekomen, maar als ik in den Haag woonde, zou ik ten aanzien mijner conversatie even vrij zijn als we dat in Indië gewend waren, niet voor de meisjes, dat is een ander geval, maar voor mijzelven.’
Dolf maakte hier de opmerking, dat papa de meisjes toch niet alleen kon laten gaan naar die aristocratische bals en naar 't hof bijvoorbeeld, en zelf in de een of andere burgersocieteit zijn avondjes gaan doorbrengen. Ook meende hij voor zich, dat 't in Amsterdam vrij wat aangenamer was dan in den Haag, omdat ze nu eenmaal hier gewend waren. Papa voelde zich hier immers ook best te huis, had zijn club in de Kalverstraat en zijne kennissen in Polen, trok de aandacht van iedereen als hij met zijn zes dames bij van Lier binnenkwam en had toegang tot alle concerten in

{==259==} {>>pagina-aanduiding<<}

Felix of in 't Park... door zijn geld. ‘Ik vind dat iedereen die geld heeft, 't zich hier in Amsterdam zoo aangenaam kan maken als hijzelf wil en dat is toch maar alles.’
Dat was papa geheel en al met hem eens. 't Was een grap van mama om hem altijd te plagen met zijn aristocratische beginselen. Hij was geen aristocraat. Hij had zelfs een hekel aan aristocraten. Hij had in Indië zoo menigen grooten meneer in de kaart gekeken en hij had met den sultan van Djocjo even familiair omgegaan als met zijn eigen broer - maar hij sprak graag over Indië en bleef graag op de hoogte van 'tgeen daar gebeurde, en werd wee als hij den heelen dag niets dan die bleeke Amsterdamsche gezichten zag, waarop de tering en de bleekzucht zich gevestigd hadden, en hij wou wel weten dat 't hem voor de meisjes verkieslijker voorkwam met aanzienlijke jongelui omtegaan dan met.... de vrinden van Dolf bijvoorbeeld.
Ho! nu moest Dolf partij trekken voor zijne vrienden, en kwamen de meisjes voor den dag met de verzekering dat de vrinden van Dolf voor haar goed genoeg waren. Zij waren en bleven toch maar eenvoudige domme meisjes, die van de wereld niets afwisten..... maar hier trapten ze papa weer op zijn zeer. Hij had sinds hunne komst in 't land meer dan drie duizend gulden aan muziek- en danslessen betaald en even zooveel aan privaat onderwijs in alle mogelijke talen van Europa, Dat ze dom waren was waar geweest toen ze hier kwamen, maar dat was nu niet langer het geval. De meesters hadden hem herhaaldelijk verzekerd, dat zijne meisjes ongeloofelijk veel aanleg hadden en wezenlijk reuzenschreden gemaakt hadden. Hij wou er niet van hooren dat ze nu nog dom zouden wezen. 't Had hem een burgermans-kapitaal gekost en 't was dus niet anders mogelijk dan dat zijne dochters moesten gelijkstaan met alle andere van haar leeftijd.
‘Die meesters zijn bedriegers,’ merkte Suze op, ‘zij hebben u altijd maar wat wijs gemaakt, pa! uit vrees dat

{==260==} {>>pagina-aanduiding<<}

wij er anders zouden uitscheiden - maar wij hebben u al meer gezegd, dat 't niets geeft. Wij zijn te oud geworden om nog te leeren en de jongste van ons zijn altijd te dom geweest. 't Is nu geld en moeite verloren, en niemand van ons heeft er plezier in.’....
‘Ja, dat is waar’, riep Mies. ‘Ik kan met geen mogelijkheid iets onthouden en wou dat die Fransche mossieu en die Duitsche hans maar weer naar hun land trokken in plaats van elken morgen ons te komen plagen. De muziekmeester is een gek die mij allerlei malle praat in 't oor fluistert, en de dansmeester heeft mij laatst geknepen toen ik met hem walste. Ik wil geen muziekles meer hebben en ik ga nooit meer naar dien spring-in-'t-veld toe.’
Coo en Cor plaagden Mies nu, dat de muziekmeester en de dansmeester beiden op haar verliefd waren, en wilden met geweld weten waar zij wel 't gevoeligst was aan haar ooren of aan haar voeten, eene aardigheid die Mies beantwoordde met de nijdige opmerking, dat zij wel vrij wat erger dingen zou kunnen vertellen als ze wilde, en dat 't heel leelijk was haar niet te helpen als ze pa dwingen wou, haar van die hatelijke lessen te ontslaan.
Dolf vertelde nu op zijn beurt dat hij dien muziekmeester van de meisjes heel goed kende en dat 't een fideele jongen was die in 't Café Suisse veel opgang maakte en alleraardigste liedjes zong met accompagnement op de wijnglazen. De zusters moesten hem maar eens vragen dat ook eens voor haar te doen. Dolf zou 't recht prettig vinden als die muziekmeester en die dansmeester van tijd tot tijd eens door mama gënviteerd werden. Terwijl hij dat zei, keek Dolf zijn vader spotachtig aan. ‘Ik ben een democraat!’ riep hij met verheffing van stem. ‘Ik heb, geen droppel aristocratie in de aaren.’
Meneer Meinert zei dat hij 't volstrekt niet aardig zou vinden als die heeren bij hem aan huis kwamen, ofschoon hij herhaalde dat hij net zoo min als Dolf een aristocraat was, maar hij vond 't niet gepast dat menschen, die van

{==261==} {>>pagina-aanduiding<<}

hem afhankelijk waren en door hem betaald werden, bij hen aan tafel zaten. Men kon die familiariteit ook overdrijven; maar Dolf vond dat niet en de meisjes zeiden dat ze dat ook niet vonden als mama er maar bij was.
Meneer Meinert was de laatste maanden ten aanzien van het hier behandelde punt veel veranderd. De reden daarvan behoeft men niet ver te zoeken. 't Is waar, hijzelf was de hoofdoorzaak van den lossen toon die in zijn familiekring heerschte. Hijzelf had in den beginne iedereen daar binnen gehaald en verzocht zich zoo ongeneerd mogelijk te gedragen. Hijzelf had de meisjes voorgepreekt dat zij niets wisten, maar ook niets behoefden te weten. Van dit alles was hij de eerste en eenige oorzaak. Dat de sijne fatsoenlijke toon ontbrak was de rente van zeker kapitaal van ongemanierdheid, 'twelk Meinert honderdmaal goedrondheid en Oostersche gastvrijheid had genoemd. Maar de familie was hem over 't hoofd gegroeid. De stroom was meer gezwollen dan hij bedoeld of vermoed had. Hij kon zijn eigen kring niet meer meester worden, den geest van ruwheid en bandeloosheid niet meer keeren. Hij heette nu reeds een aristocraat, omdat hij zijne dochters wilde waarschuwen tegen een muziekonderwijzer die liedjes zong, welke Dolf en zijn vrienden applaudiseerden.



{==262==} {>>pagina-aanduiding<<}

Vijf-en-dertigste hoofdstuk.

Voorbereidingen voor de scheiding.

Naarmate de dag naderde waarop Frits vertrekken zou, nam de oude Eggink in geestkracht en vastheid van wil toe. ‘'t Moest er toch eenmaal toe komen mijn jongen!’ zei hij, ‘dat heb ik altijd wel begrepen, maar ik wou 't uit zelfzucht of eigenwijsheid, of hoe je dat noemen wilt, niet erkennen. Ik zag tegen de gedachte aan je vertrek als tegen een berg op, maar nu ik weet dat het Gods wil is, is 't maar beter ook, veel beter dan als ik 't had mogen doen zooals ik wel wou. Och, wij menschen weten nooit wat eigenlijk goed voor ons is, maar dat weet Hij die daarboven in den hemel woont en die doet daarom de dingen dan ook maar zooals 't Hem behaagt. Ik dacht vroeger dat ik je niet kon missen, mijn jongen! en als je in mijn hart kondt lezen, dan zou je zien dat dit eigenlijk nog zoo is, maar ik geloof nu toch, dat 't beter zal gaan als jij en ik denken. Ik heb leeren begrijpen dat 't heel leelijk van mij is, als ik je hier wou houden, terwijl je vader daar ginder je hoog noodig heeft, en zoodra ik dat begreep, heb ik tegen mijzelven gezeid dat 't nou ook uit moest wezen, en dat ik verplicht ben om je niet terugtehouden, want je gaat een goed werk doen en daarin mogen we mekaar nooit lastig wezen. Als je goede moeder nog leefde, zou zij jou zeker ook laten gaan, ofschoon het haar 't hart zou breken, en daarom moet

{==263==} {>>pagina-aanduiding<<}

ik mij daarin maar voegen. Zij heeft mij altoos den goeden weg gewezen, niet door haar woorden, maar door haar daden en ik heb meer met daden dan woorden op.’
De oude man veegde hier zijn oogen met den achterkant van zijn hand af en kuchte daarbij, alsof 't een verkoudheid en geen aandoening was die hem een oogenblik belette voorttegaan.
‘Ik ben lang boos op je vader geweest, mijn beste jongen! en ik heb heel wat moeite gehad om mij te wennen aan de gedachte dat ik hem al 't gebeurde vergeven moest, want zieje, geld sturen dat is niets, dat kan ik desnoods aan mijn ergsten vijand doen, maar vergeven, zoo vergeven als onze Heere Jezus dat kon en in dit geval al lang zou gedaan hebben, dat is moeilijk, dat leer je zoo in eens niet en dat valt op onzen ouden dag, als er zoo niets meer in 't verschiet ligt dan de dood, soms nog moeilijker dan in de jeugd, want wij oude lui kijken altijd naar 't verledene terug en zien de dingen die er gebeurd zijn dan zoo duidelijk weer voor ons; en daarbij, Frits! denken we ook allicht aan den naam dien we zullen achterlaten en 'tgeen de menschen van ons zullen zeggen als we dood zijn.... dikwijls veel meer dan aan de eeuwigheid en het oordeel van den grooten Rechter. Onthoud dat, mijn jongen! en denk er om als 't te pas komt.’
Frits drukte zijn grootvader de hand, terwijl deze zoo sprak. Ze zaten op de stoep van het huisje in de Jonkerstraat, terwijl de avondzon de laatste tinten liet spelen op de daken en schoorsteenen boven hen.
‘Ik zie nog,’ vervolgde Eggink, ‘hoe je doode moeder voor mijn bed stond ('t zal nu zoo wat drie jaar geleden zijn) en hoe zij mij waarschuwde tegen de booze gedachten, die in mijn hoofd rondspookten. Ze behoefde niets te zeggen. Ze hief alleen maar den vinger op, en toen wist ik genoeg, want zij had bij haar leven al net zoo duidelijk in mijn hart kunnen lezen alsof 't een open spiegel was, en zooals ze daar voor mij stond, wist ik dat ze

{==264==} {>>pagina-aanduiding<<}

weer tot op den bodem keek en zag wat er hier binnen omging. Meneer West zou zeggen dat ik 't mij verbeeld heb, dat zulke verschijningen 't gevolg zijn van mijne vereering en liefde voor haar nagedachtenis, maar ik houd mij liefst aan 'tgeen ik met mijn eigen oogen gezien heb, en ik zou niet weten waarom God, die almachtig is, mij niet door haar zou kunnen laten zeggen wat Hij wil dat ik doen zal. Ik heb hare aanwijzingen ten minste begrepen en opgevolgd en ben niet geleerd genoeg om daar lang over te redeneren. Als jij aan den overkant bent en je oude grootvader wordt opgeroepen, dan zal ik misschien ook nog wel eens verlof kunnen krijgen om je te waarschuwen, als de duivel je hart binnensluipt. En ik geloof toch niet, dat jij daarvan zoudt schrikken.’
Frits had geen moeite om den glimlach te bedwingen die hem bij het kinderlijke geloof van den ouden man om de lippen speelde. ‘Lieve grootvader!’ zei hij evenwel, ‘ik heb zulke goede herinneringen aan u en uw voorbeeld, dat ik zonder dat ook wel aan u zal denken en mijn best doen om mijn plicht natekomen.’
‘Zeg dat niet, jongen!’ viel Eggink hem in de rede. ‘Zeg dat niet. Ik weet bij ondervinding hoe licht de mooiste en beste voornemens in rook vervliegen en wat een zwak ding een menschenhart is. Maar als de goede God je zelf in 't hart grijpt, als hij je een van zijne engelen zendt of zoo'n engel als je moeder op aarde is geweest, dan is 't toch heel iets anders, dan wordt je eens goed wakker geschud en ziet dingen, daar je anders niet om zoudt denken. Ze weten daarboven meer dan wij met zijn tweeën, Frits! al hebben meester Havelhorst en meneer West je waarschijnlijk heel wat anders verteld. Die zullen 't dan ook wel beter weten dan een domme onnoozele oude kruiër, want dat is geen zaak voor mij en mijns gelijke. Wij moeten ons maar aan het eenvoudige kinderlijke geloof houden en daarbij heb ik mij altijd wel bevonden. Als je weg bent, zal ik maar op diezelfde manier

{==265==} {>>pagina-aanduiding<<}

voortgaan. Als je dan weerom komt, vindt je grootvader ten minste net zoo dom terug als je hem verlaten hebt.’
Frits zei, op gedwongen schertsenden toon, dat hij daar zeer blij om zou zijn en zeker hoopte niet zoo lang wegteblijven, of hij zou den ouden man nog wel even fiks en gezond terugzien, maar Eggink meende ernstig dat hij hij daar niet te veel op rekenen moest. Hij was wel van een oud geslacht en hij had er wel alle hoop op, maar hij voelde toch dat hij niet meer was zooals vroeger. De jaren waren er, en als die er waren, moest de mensch op alle mogelijkheden bedacht zijn.
Natuurlijk wilde Frits daar niets van hooren, en hij gooide 't dus spoedig over een anderen boeg en vroeg hoe grootvader zijn dag meende te verdeelen als hij weg was. ‘Ja, jongen!’ zei Eggink, ‘dat zal al wel zoo wat 'tzelfde blijven als 't geweest is. Er is niet veel variatie in het leven van een kruiër. Ik heb er wel eens over gedacht om 't werk weer optevatten, maar ik geloof niet dat dat gaan zal. Ik heb verleden jaar alles aan een kant gedaan, omdat ik bang was dat jij er soms zin in zoudt krijgen, en zieje, kruiën dat past je niet, dat is geen vak voor jou, want de tijden veranderen en jongelui moeten een anderen weg op dan wij oude menschen. Jij moet, al kom je hier terug, van de betrekkingen die je daar ginds hebt aangeknoopt gebruik maken. Op die manier is je reis ook voor jezelf een goede zaak en dat zou mij veel met 't geval verzoenen. Ondertusschen.....’ hier liet Eggink zijne stem zakken en had blijkbaar moeite om zijne aandoeningen te bedwingen, ‘ondertusschen, jongen! ben je nu oud en wijs genoeg om je te kunnen zeggen wat mij op 't hart ligt. Beschuldig je ouden grootvader niet van wreedheid, als hij soms te hard schijnt in zijn oordeel, en als je vindt dat ik me te veel door mijne toornigheid laat regeren, doe er dan maar wat van af.... maar ik wou dit zeggen: als je jou vader.... mijn eenigen zoon - daar ginder gevonden hebt en je ziet, wat God geve! dat hij een beter

{==266==} {>>pagina-aanduiding<<}

mensch geworden is.... die zijn handen heeft leeren afhouden van eens anders goed en die berouw heeft over 'tgeen er gebeurd is.... en 't was soms dat ik in dien tusschentijd gestorven en begraven was, zeg hem dan uit mijn naam dat alles weer in orde is, vergeven en vergeten hoor, en als je met hem ooit weer hier komt, ga dan samen zonder vrees naar het kerkhof en Iaat je wijzen waar ze mij hebben neergelegd.... maar als dat eens niet zoo was, als hij eens door den invloed van verkeerde vrinden of hoe dan ook op den weg der zonde was blijven voortgaan, en je vindt dat hij geen berouw heeft’.....
‘Welnu?’ vroeg Frits die met ingehouden adem had zitten luisteren, ‘Welnu grootva?’
‘Dan moet je hem maar niks zeggen,’ zei Eggink haastig, ‘dan dat God een God van barmhartigheid is en dat er ook voor den moordenaar aan het kruis vergiffenis was in de laatste ure’...
Toen hij dit gezegd had, verbergde de oude man zijn gezicht in zijne handen. Frits was te diep bewogen om meer te kunnen vragen of zeggen.
En onderwijl woelde en krioelde een dichte menschenmassa met allerlei dagelijksche zorgen en bekommeringen in het hart door de Jonkerstraat, en zag menigeen die van zijn zwaar werk te huis kwam met eerbied naar den koning van de buurt op, zonder te bevroeden dat de oude man die zijn eigen huisje bewoonde en, zooals men zegt, er goed bij kon, op dit oogenblik meer zorg in het hart had, dan al zijne buren te zamen, dat geen van hen op dezen geheelen langen dag zoo'n zwaar pak getorst en zoo'n groote krachtsinspanning gedaan had als hij. De oude man had met de herinnering aan het kruis van den grooten lijder de laatste overblijfselen van wrevel en toorn uit zijn hart geworpen. Voortaan was alles helder en zuiver daarbinnen.
O, wij meer en beter onderwezenen zijn vaak zoo licht verzoend, omdat wij zoo weinig getoornd hebben. De

{==267==} {>>pagina-aanduiding<<}

man uit het volk vergeet en vergeeft niet gemakkelijk, en zwoegt dikwijls zijn leven lang onder den wrevel over eene kleine miskenning of de onteering van zijn goeden naam. Die goede naam is zijn hoogste goed, zijn alles.... Er moet veel strijds gestreden en veel gebeds gebeden zijn, eer hij er toe komt om ook dien goeden naam neerteleggen aan den voet van het Kruis!
Eggink besprak verder allerlei alledaagsche zaken met zijn kleinzoon en gaf hem nog menigen wenk, waarmee de jongen zijn voordeel mocht doen. Veelal betrof dit dingen waarin de grootvader ten eenenmale een vreemdeling was. Toch sprak hij een paar malen zelfs over Amerika met een zekerheid die Frits een glimlach afperste, maar steeds drong door die halve en kwart wijsheid de verkwikkende lichtstraal van een trouw hart en een onbedorven gezond verstand. Hij sprak over de menschen daarginder als over gewone menschen, precies gelijk aan die welke Frits in Amsterdam had leeren kennen, en hij taxeerde ze naar denzelfden maatstaf, waarmee hijzelf ze zija heele leven door gemeten had. ‘Als ze u daarginds om een aalmoes vragen,’ zei hij onder anderen, ‘kunt ge dat gerust weigeren. Wij menschen uit 't volk weten wel dat er onder de armen meer bedrog dan behoefte is. Ge behoeft uw geweten niet bezwaard te voelen, als gij een bedelaar hebt afgewezen. 't Is een veel erger geval voor een eerlijke conscientie, als gij hem wat gegeven hebt. Als je wat doen wilt voor uwe medemenschen, begin dan met te probeeren of gij 't zonder geld kunt doen. Ik zeg dit voor 't geval dat gij fortuin mocht maken, wat, zooals ik hoor in Amerika aan de orde van den dag moet zijn. Ook zou ik u in bedenking geven, zoolang gij ondergeschikt en in dienst van anderen zijt, uwe meerderen op een andere manier te beoordeelen, dan de meeste onderhoorigen doen. De meeste knechts prijzen een heer die vriendelijk en toegevend is. Ik heb altijd ondervonden dat de strengen en veeleischenden op den duur de besten zijn.

{==268==} {>>pagina-aanduiding<<}

Als die later vriendelijker worden, hebt gij er wat aan, en als die u prijzen, weet je zeker dat ge 't verdiend hebt..... Indien gij met menschen in aanraking komt die beginnen met over uw loon te praten en daarna eerst zeggen wat ze op hun beurt van u verlangen, moet gij ze niet vertrouwen. Ik heb in mijn langen kruiersdienst geleerd dat menschen die altijd eerst accordeeren, zelf groote slokhalzen zijn als zij iets voor een ander te doen krijgen, en dat zij, die alles met een contract afdoen, zelven gewoonlijk iets achter den mouw hebben. Bedenk ook als 't u te pas komt, dat 't beter is met iemand te doen te hebben die langzaam van stal loopt, dan met een man die hard begint en naderhand rusten moet. Ik heb er verscheiden in mijn vak gekend die de een of andere boodschap met zenuwachtige haast aannamen, maar nog veel langer uitbleven dan ik en anderen, omdat ze met het antwoord hier of daar op een brug of stoep waren gaan zitten en schenen te meenen dat, nu zij 't wisten, of in 't den zak hadden, het antwoord geen haast had. Ik zou je ook wel willen raden, mijn jongen! om nooit iets te doen te willen hebben met iemand die een oud man bespotten kan of iemand die niet van kleine kinderen houdt. Mijn ondervinding heeft mij geleerd dat die menschen bijna zonder fout niet veel eerbied voor God hebben en geen liefde voor de werken zijner handen.’
.... Op deze wijze sprak onze brave burgerman in den eenvoud van zijn geloof en uit den schat van eigen ervaring over zaken en menschen, en roerde menige gevoelige snaar bij zijn kleinzoon aan. 't Was onmiskenbaar dat de philosophie, die er in enkele zijner opmerkingen lag, een diepen indruk maakte en veel kans had om zijn eenigen toehoorder in later jaren nog wel eens weer voor den geest te komen. Frits luisterde met den eerbied van een geloovige, want wat zijn grootvader hem voorhield was de vrucht van diens eigen ondervinding.
‘Ik zou je een heelen dag kunnen vertellen van allerlei

{==269==} {>>pagina-aanduiding<<}

gevallen, die mij overkomen zijn,’ vervolgde Eggink, ‘ofschoon ik je geen namen mag noemen, maar je alles op mijn gezag moet aannemen. Wij kruiers krijgen van de wereld veel meer te zien dan de menschen wel denken, want wij komen al heel licht in aanraking met geldzaken, en dat is, zooals je weet, een teer punt in ons land. Ik heb groote heeren gekend, hoofden van aanzienlijke firma's, die jaarlijks duizenden verdienen en die een armen drommel als ik in vroeger tijd was, op een dubbeltje beknibbelden dat hem wettig toekwam. Ook heb ik menschen gekend, die op 't oogenblik met koets en paarden rijden, die mij en mijns gelijken naar de oogen keken, toen ze ons noodig hadden en niet behoorlijk betalen konden. Er zijn hier in de stad groote heeren, die met een daalder in den zak op een stroowis zijn komen aandrijven, die van mij wel eens een driegulden te leen gevraagd hebben onder allerlei voorwendsels en die nu voor den ouden Eggink den neus ophalen en net doen of ze hem nooit gezien hebben.
Daarentegen ken ik er ook verscheiden, voor wie ik door een muur zou loopen, alleen om de manier waarop zij naar mij toekwamen als ik op 't kantoor kwam, nadat ik een poos ziek geweest of verdriet gehad had, en mij de hand drukten alsof ik huns gelijke was. Ook zou ik je staaltjes van eerlijkheid en goede trouw kunnen vertellen, die je God zouden doen danken dat je een Hollander bent, want ook van dien kant zien wij kruiers vrij wat meer dan men meent. Ik ken er die jaren lang gesjouwd en getobd hebben om den eerlijken naam van hun vader optehouden, ofschoon zij in een boel gekomen waren, waaraan geen redderen was, en anderen die half gebrek geleden hebben om hun eigen kinderen een even eerlijken naam natelaten, als zijzelve van hun voorgeslacht geërfd hadden. Ik verzeker u dat ik briefjes van allerlei grootte heb bezorgd, die mij zwaar op de hand wogen, omdat ik wist hoeveel leed zij bevatten en door den omslag heen 't verzoek om uitstel van betaling kon lezen, om medelijden met een

{==270==} {>>pagina-aanduiding<<}

groot gezin, barmhartigheid voor hun vrouw en kinderen... en ik heb een enkele maal ook gezien, terwijl 't in mij kookte en bruiste, dat zulke briefjes door den man, die ze opende, met een spotachtigen glimlach op zij gegooid werden bij een hoop onbeduidende papieren. O, ik verzeker u, dat ik de menschen van nabij heb leeren kennen! Maar God is mijn getuige dat ik ze daarom niet haat. Ik weet hoe arglistig ons hart is en hoe boos het gedichtsel, maar ik wil jou waarschuwen, mijn jongen! om op je hoede te zijn en niet te gauw je vertrouwen te geven aan jan en alleman, al zitten ze aan mahoniehouten lessenaars en rijden met koets en paarden naar de beurs. Je moet maar eens een tijd beleefd hebben als ik voor vijfentwintig jaar, om er alles van te weten. 't Was toen een ware oordeelsdag in Amsterdam. 't Eene huis voor, 't andere na, sprong. Vandaag hoorde je van twintig, morgen van dertig bankroeten. Als er één 't onderste boven viel, volgden er verscheiden anderen. Die zich toen staande hield, had een breeden rug of hulpmiddelen die de anderen niet hadden. Ik verzeker je, dat ik toen menigmaal naar bed gegaan ben met de gedachte, dat 't goed zou wezen als God zijne majesteit eens liet kijken en den heelen boel met zwendelaars en al 't onderste boven keerde; maar dat ik toen ook aan den anderen kant edele, brave menschen heb leeren kennen, zooals ik niet wist dat er bestonden, die terwijl zezelf tot den neus toe in 't water stonden en op 't punt waren van te vergaan, de beide handen naar hunnen naasten uitstaken en hem op 't droge haalden. Als je later ooit zoo iets gebeurt en je raakt er bij betrokken denk daar dan om, mijn jongen! want anders zou je wel eens al je moed en al je geloof kunnen kwijtraken.’
Frits zei dat hij heel dankbaar was voor 'tgeen zijn grootvader hem daar verteld had. Hij had altijd met stillen eerbied tegen de rijke lui opgekeken en zijn grootvader was daar grootendeels zelf de oorzaak van. Zoolang hem heugde had grootva nooit iets ten nadeele van zijne

{==271==} {>>pagina-aanduiding<<}

vroegere patroons willen hooren zelfs. Als meneer West eens wat luchtig en vrij over den handel en den geest onzer kantoormannen sprak, had Frits zich altijd verbeeld, dat grootva dit niet aangenaam vond.
‘Dat was ook zoo, mijn jongen! en ik zou ook nu nog niet op eene andere manier er over spreken, als jij niet ver van hier gingt, en ik niet begreep dat mijn ondervinding jou dienstig kan zijn in het verre land, waar de handel schering en inslag is, zooals gijzelf gezegd hebt, en alles door 't geld geregeerd wordt. Voor 't overige hebt gij volmaakt gelijk. Ik heb mijn beroep altijd als een post van vertrouwen beschouwd en daarom nooit andere klanten gezocht dan die mijn vader reeds bediend had of mij door hem aan de hand gedaan werd. Een kruier moet zoo om en bij weten met wie hij te doen heeft en net zoo goed eene mondelinge boodschap kunnen overbrengen, zonder er misbruik van te maken, als een schriftelijke. Zoo had mijn vader 't ook al begrepen, en ik hoor hem nog op zijn sterfbed tegen mij zeggen; ‘als je niks meer wordt dan een postbode, die de boodschappen, die men hem geeft, eenvoudig aanneemt en overbrengt, dan krijg je op 't laatst dingen in handen die een eerlijkemanskind niet moest willen aanraken, maar als je het vertrouwen gekregen hebt door jaar op jaar 'tzelfde kantoor te bedienen, dan durven ze jou met geen zaken van dien aard te belasten.’ Nu zoo streng als hij dat opvatte, heb ik 't nooit kunnen doen. Als je zoo stipt en kieschkeurig bent in onzen tijd, dan krijg je geen droog brood en we kunnen den stroom niet altijd tegenhouden, maar dat ik 't toch zooveel mogelijk in acht genomen heb en daardoor meermalen uit het gedrang gebleven ben, is zeker. Zelfs durf ik zeggen dat dit de eigenlijke reden is waarom ik vooruitgekomen ben en wat heb kunnen overleggen voor den ouden dag.’ De meeste kruiers brengen 't zoover niet, omdat zij te overhaast zijn en zich overal indringen.’

{==272==} {>>pagina-aanduiding<<}

Frits maakte nu de opmerking dat grootva wel wat druk geredeneerd had en dat het laat werd. 't Was waarschijnlijk beter dat ze in huis gingen.
De oude man stemde daarin toe. Hij verzocht Frits de groote kaart van Amerika, die ze van meneer West te leen gekregen hadden, op de tafel in de woonkamer uittespreiden. Hij zou dan op 't oogenblik bij hem komen en ze zouden samen nog eens weer een reisje doen.
Dat reizen op de kaart behoorde in den laatsten tijd tot Egginks grootste liefhebberij. Hij putte daaruit minstens de helft van zijn geestkracht en berusting in het onvermijdelijke. ‘Ik moet zien waar mijn jongen heengaat en hem in de verte kunnen volgen, als hij weg is. Dat zal beter wezen dan hier te zitten kniezen. Ik ben te oud, anders ging ik met hem mee, maar ik wil weten waar hij heeft zitten schrijven, als ik straks een brief van hem krijg,’ placht hij te zeggen.
Nu, hij kon dan ook uren lang met Frits over de kaart gebogen zitten. Onder die bezigheid gebeurde 't menigmaal dat zijn aangeboren behoefte aan drukke beweging bovenkwam en hij 't bijna niet houden kon op zijn stoel: ‘Jongens! jongens! als ik nog jong was!’ prevelde hij dan, en liet zich door Frits de groote wegen en spoorbanen en rivieren wijzen, waarmee men vliegen kan door de vrije republiek, wier ruime schoot nog een wereld van leven en beweging in de toekomst verbergt. Zijn geestdrift deelde zich natuurlijk ook aan zijn kleinzoon mede en deze voelde zich, evenals zijn grootvader, aangegrepen door den machtigen geest der eeuw, die geen stilstand kent, die zijn wapenbord met stoomraderen en vleugels gestoffeerd heeft, en hij vergat niet alleen welke zaligheden hij achterliet, maar ook welke ellende hem wellicht daar zou wachten.
‘Grootva!’ zei hij dan vaak glimlachend, ‘ik geloof dat wij beiden de wereld zouden uitstoomen.’
‘Malle jongen!’ klonk 't antwoord. ‘Vergeet niet, dat ik nooit buiten Amsterdam ben geweest. Ondertusschen,

{==273==} {>>pagina-aanduiding<<}

ik geloof dat gij gelijk hebt. Als ik zie hoe ze daar ginds bruggen geslagen hebben over diepe afgronden en breede watervallen, hoe ze op plekken, waar ze niet bovenover konden, onderdoor zijn gegaan, hoe ze de armen van rivieren verlegd hebben, om een weg te maken voor hun spoornet en halve steden uit den weg geruimd om vijf minuten tijd te winnen; als meneer West vertelt, hoe de stoombooten scheren over 't water en de telegraafvonk van 't Oosten naar 't Westen vliegt, dwars door al die staten heen, en in een paar minuten tijding brengt van 'tgeen er gebeurd is op honderde mijlen afstand; als ik hoor hoe dit de vrucht van een halve eeuw is, maar van een halve eeuw vol rustelooze beweging en onverflauwde kracht..... dan word ik nog warm op mijn ouden dag en dan zou ik wenschen weer jong te wezen, om dat alles te kunnen zien en met die beweging meetedoen, dan vrees ik, dat ik mijn tijd verbeuzeld heb met hier heen en weer te rennen door Amsterdam, dag aan dag, altijd door dezelfde straten en grachten’....
‘Grootva!’ viel Frits hier in ‘je wordt wezenlijk dichterlijk en verheven. Precies zóó heeft meneer West er meermalen over gesproken. 't Is of ge zijn woorden van buiten geleerd hebt’...
De oude man glimlachte en bekende dat hij zulke mooie woorden nooit zou uitgevonden hebben, maar nu toch begreep hoe iemand een dichter werd als hij in zoo'n omgeving leefde. ‘Mij dunkt,’ meende hij, ‘dat alle levenskrachten aan 't werk gaan als je in zoo'n wereld verkeert.’
Frits wou hem dit niet tegenspreken, ofschoon hij dacht, hoe er ook in 't midden van dat rustelooze streven en woelen plekjes zijn, waar de woekeraar en de gierigheid zich neerzetten en dood op hun gemak, terwijl alles kookt en bruist om hen heen, hunne winsten zitten optepeuzelen, maar hij hield dit voor zich, ofschoon West dat ook had verteld toen zijn grootvader er bij was. Hij nam lie-
{==274==} {>>pagina-aanduiding<<}
ver den handschoen op voor de stad zijner geboorte, die hij binnenkort zou verlaten.
‘U moet om Amerika ons lieve vaderland niet uit het oog verliezen,’ merkte hij aan, ‘en 't allerminst uw goede Amsterdam, waar toch ook heel wat drukte en beweging is.’
‘Dat is zoo,’ was 't antwoord, ‘maar toch geloof ik, dat wij er mogen bijvoegen ‘geweest.’ Sinds ik meneer West meer familiaar ken en zijne gesprekken met meneer Jansen van tijd tot tijd heb bijgewoond, ben ik in mijne voorliefde voor Amsterdam wel een beetje geschokt. 't Is niet heelemaal een ijdele klacht, dat de beweging hier niet gezond en natuurlijk is. Somtijds komt 't mij voor, dat onze groote en kleine handelaars bezig zijn elkaar opteëten, en dat het kapitaal 't welk in de effecten gestoken wordt, vrij wat beter besteed kon worden, maar ik oordeel dan over dingen, die ik niet ken. Ik herinner mij dat eens, toen ik daar ook zoo over sprak, iemand die 't wel wist, mij gezegd heeft dat ik 't mis had, want dat geld ook een handelsartikel is en dat die effecten vreemd geld in het land brengen, maar ik heb dat nooit goed begrepen en kan 't maar niet van mij afzetten, dat het natuurlijker en beter is, als je zoo dagelijks honderde rijkgeladen schepen ziet binnenloopen en de balen opgestapeld op den wal liggen, als je bijna overreden wordt van de slepers, of de grachten opgepropt zijn met zolderschuiten. 't Is mogelijk dat ik 't mis heb, maar ik zie dat veel liever.’
‘Dat wil ik graag gelooven,’ antwoordde Frits, ‘en daarom zal ik u nu eens een half uurtje vertellen, wat meneer Havelhorst en meneer West mij zooal verhaald hebben van het oude Amsterdam en de grootheid onzer vaderen.... die, zooals gij weet, mee den grondslag van 't tegenwoordige Amerika gelegd hebben.’
Neen dat wist Eggink niet, maar dat deed hem goed aan zijn hart en dat zou hij onthoudeu. Frits moest nu

{==275==} {>>pagina-aanduiding<<}

maar eens vertellen van dat oude Amsterdam.... Grootvader Eggink legde 't hoofd achterover en luisterde naar 'tgeen Frits gehoord had van de dagen onzer glorie, de gouden eeuw van het vorstelijk Amsterdam.
Frits vertelde goed, met vuur en bezieling en de aandacht van den toehoorder was onverdeeld. - - - -
't Is tegenwoordig geen smaak meer over de grootheid onzer vaderen te praten: veeleer is 't in de mode gekomen die piëteit te bespotten en 't voorgeslacht tot op 't hemd toe uitteschudden voor de oogen van ons, die op hunne graven wandelen en gedeeltelijk nog teren op hun vlijt. Er zijn schrijvers, zeer bekwame en gezochte schrijvers, die de grootheid der vaderen een afgezaagd en huisbakken thema noemen, dat alleen bij 't onthullen van standbeelden en aan feestmaaltijden nog op zijn plaats is. ‘De vaderen waren zoo groot niet,’ zeggen ze. ‘Die oud-Hollandsche deugd is schromelijk overdreven, die oud-Hollandsche eerlijkheid is meer dan genoeg ten nadeele van weerlooze Javanen en lichtgeloovige Japaneezen geëxploiteerd geworden. Onze vaderen waren kooplui, dat wil zeggen boven alle andere dingen op winst en voordeel verzot. Al wat zij deden was dienstbaar aan hun eigenbelang. De groote en eenige levensvraag was rijk te worden of hunne schatten te vermeerderen indien ze reeds rijk waren door vaderlijke of moederlijke zorg. Van menschlievendheid was weinig sprake, ten minste niet meer dan tegenwoordig, nu de bronnen, waaruit de weldaden onzen behoeftigen toevloeiën, ook dikwijls tamelijk troebel zijn. Zij openbaarde zich gewoonlijk pas bij den dood van den philanthroop in vrome stichtingen, die nog zijn naam en wapens dragen en met al de kleingeestigheden zijner ijdelheid zijn opgetooid. Zie nog onze weeskinderen, zeggen ze, let op de verpleegden in onze oudemannen- en vrouwenhuizen..... dragen zij niet nog altijd de livrei der christelijke weldadigheid, door de vaderen hun aangetrokken; loopt niet nog ten huidigen dage het wapen van Amsterdam in honderd menschelijke gedaanten rond,

{==276==} {>>pagina-aanduiding<<}

tot smaad van den vromen zin der erentfeste heeren uit onze gouden eeuw? De vaderen waren niet beter dan wij. Bekijk hunne daden en beginselen liefst niet te veel van nabij. Gij zoudt iets zeer afzichtelijks onder de oogen krijgen!’
Jacob West had er altijd anders over gedacht en meester Havelhorst wou van niets dan van de grootheid onzer vaderen hooren. Iedere jongen, die niet in vervoering raakte als meester van Willem I of de Ruiter vertelde, liep gevaar voor een landverrader, een ontaarden zoon van Nederland gescholden te worden. Nu bij Frits was dat nooit 't geval geweest. 't Waren zijne verrukkelijkste uren, als meester geschiedenis vertelde en dat deed met al het vuur waarover, hij te beschikken had. Dan zat de knaap met ingehouden adem, dan toog hij mee naar Chattam en Sheerness, dan liep hij in zijne verbeelding storm op de muren van Jacatra.
‘En ge moest dan later meneer West eens hooren,’ zei hij dikwijls tot zijn grootvader, ‘als hij die geschiedenis welke meester verteld had, nog weer met mij repeteerde. Dan zag ik de dingen nog heel anders. Dan werd alles zoo licht en helder alsof ik er bij was. Dan verbeeldde ik mij, dat ik straks op straat de Ruiter of Tromp zou tegenkomen met hun leeren wambuis en het breede zwaard aan de heupen.’
Ook nu vertelde hij met al de bezieling die deze herinneringen bij hem teweegbrachten van de voormalige grootheid van Amsterdam, en hij deed 't zoo practisch, dat Eggink herhaaldelijk weltevreden knikte, als iemand die er alles van begreep. ‘Kijk, grootvâ!’ zei hij, ‘hier, waar wij nu zitten, was 't eertijds een voorname buurt, maar dat was in den beginne toen de stad nog klein was en nog arm ih vergelijking met 'tgeen zij worden zou. Hier zijn we om zoo te zeggen in het oude middelpunt, grenzende naar de eene zij aan de Schans, en naar den anderen kant aan de buurt waar de schepen werden gekalefaterd en 't

{==277==} {>>pagina-aanduiding<<}

hout werd opgeslagen, dat was aangevoerd uit het Y. Laat mij nu eens even mogen vertellen, hoe die kleine stad zoo groot geworden is.’
En Frits vertelde hoe Amsterdam zoo groot geworden was. Hij vertelde, hoe vrijheidszin en vrees voor gewetensdwang deze muren bevolkt hadden, hoe ver over den Ouden Singel heen heele rijen van paleizen waren gebouwd. Hij vertelde hoe de verdraagzaamheid hier gebloeid had onder bescherming van den handel, hoe de handel jaar op jaar was toegenomen, omdat de verdraagzaamheid zijne vrije beweging aanmoedigde. Hij sprak met het vuur der innigste bewondering over de oude Geuzen, die de vreedzame omwenteling in 1578 bewerkten, en met warme liefde van de wijze regenten die meer bevreesd waren geweest voor de beschuldiging, dat zij de ontwikkeling van de welvaart hunner ingezetenen belemmerden, dan voor die van Spaansch- of Paapsgezind te zijn. Met levendige kleuren schetste hij de volharding van die kooplui in wier ziel, zoo men wil, niets dan geldzucht gebied voerde, van die kloeke zeevaarders, wier winstbejag niet grooter kan geweest zijn, dan de moed waarmee zij storm en golven durfden trotseeren. Al sprekende werd hij welsprekend, en pleitende voor de eer van het vaderland, dat hij spoedig verlaten zou, steeg het bloed hem naar 't hoofd, bij de gedachten aan hen die 't smaden. Meester IIavelhorst kon geen beter leerling verlangen, en West zou zich verbaasd hebben, als hij gehoord had hoe niet alleen zijne woorden, maar zijne overtuiging, zijn gloed en leven in den jongen was overgestort.
‘Ik kan mij niet voorstellen,’ zei Frits opgewonden, ‘dat een rechtgeaard Nederlander zijn eigen vaderland opzettelijk zal willen achterstellen bij andere landen, en kan mij dit alleen begrijpen bij menschen, die uitsluitend in het heden leven, zooals meneer West zegt, niet verder kijken dan hun neus lang is. Wij Nederlanders hebben recht om trotsch te wezen op ons vaderland, ajs wij zien hoeveel

{==278==} {>>pagina-aanduiding<<}

wij reeds hadden gedaan, toen de andere volken nog beginnen moesten; hoe wij toen reeds waren opgestaan voor de beginselen van vrijheid en recht; hoe wij reeds lang het zwaard hadden ontbloot in naam van het geweten. Hij, die daarin alleen listige en sluwe berekening zoekt, moest liever ook nooit een oog slaan in het leven van onzen tijd, zegt meneer West, want nog immer en bij alles drijft het belang, het eigenbelang, en wel in den vorm van geld, ons voort..... De zoodanigen moeten ook niet dwepen met Amerika.... maar meneer West beweert dat dit in menig opzicht de quaestie bederft, dat 't de vraag niet mag wezen of onze voorvaderen heiliger waren. Zij waren mannen van energie. Er was vuur en leven in hunne aderen. Zij gingen uit om winst, niet alleen uit begeerlijkheid, maar uit behoefte aan beweging. Zij rekten hunne spieren. Zij sloegen hunne armen uit, omdat zij zich bekneld voelden door de enge ruimte van dit kleine hoekje lands en ze hechtten heele koningrijken aan hun gebied, omdat zij het thuis te benauwd kregen.’
‘Dat heb ik ook wel eens gedacht,’ viel Eggink hier in, ‘en daarom heb ik altijd met genoegen geluisterd, als meneer West met zijn vriend Jansen aan den gang was en op onze Amsterdamsche benauwdheid schold, zooals hij 't noemde. Onze straten, onze huizen, onze kantoren..... ze zijn veel te benauwd, zei meneer West, en ik kon hem wezenlijk niet altijd ongelijk geven.’
‘Behalve de huizen die onze rijkgezwoegde vaderen bouwden tegen hun ouden dag,’ viel Frits hier in. ‘Die hooge luchtige kasteelen zijn de beste bewijzen dat er in de dagen, toen die gebouwd werden, geen kleingeestige zin bij ons volk was. Ik herinner mij dat meneer West toen ik nog een kleine jongen was, honderdmaal met mij stilgestaan heeft voor zoo'n kapitaal huis en mij dan opmerkzaam maakte op die hooge ramen en die breede lijsten.....’ Laat dat balkon of die stoep vry van ijdelheid en weelde praten, ‘zei hij dikwijls,’ die gevel ge-
{==279==} {>>pagina-aanduiding<<}
tuigt in zijn geheel van onbekrompenheid en.... een onbekrompen mensch is nooit een slecht mensch.’
‘Dat is waar,’ meende Eggink, ‘en daarom ben ik blij, jongen! dat je naar een land gaat waar de menschen, zoo ik hoor, ook alles op breede schaal opzetten, en mag ik wel lijden dat je daar gauw burger zult wezen, al hoop ik je nog vóór mijn dood terugtezien, maar wat meneer West zeit, dat is volmaakt waar. Ik heb ook zeker wel duizendmaal ondervonden, dat iemand die een beetje los en lichtvaardig met zijn geld omgaat, dikwijls op de keper beschouwd vrij wat beter kerel is dan zoo'n uitrekenaar en geldteller, die eeuwig zit te cijferen hoe hij 't meest zal winnen en 't minst uitgeven.... Ondertusschen, jongen! ben ik recht blij dat jij van dien ouden tijd zooveel afweet. Dat is, dunkt mij, een heele zegen voor een jongmensch.’
‘Ja,’ zei Frits, ‘als je meneer West tot leermeester hebt, dan zou je wel van steen moeten wezen om niet te gloeien voor de oude grootheid van ons land. Ge moet hem hooren als hij daarover aan den gang is. Ik geloof dat heele volzinnen zich in mijn geheugen dringen en ik zie alles, alsof ik er bij was.’
‘En ondertusschen,’ yulde de oude man aan, ‘worden wij allebei knapper dan we ooit gedacht hadden. Nu, de herinnering aan 't oude vaderland kan je nog wel eens goed doen in de nieuwe wereld, zooals gij die noemt. God geve 't!’



{==280==} {>>pagina-aanduiding<<}

Zes-en-dertigste hoofdstuk.

Het vertrek.

Naarmate de dag voor het vertrek van Frits naderde, verdubbelde zich grootvader Egginks bedrijvigheid. Nooit in zijn leven had de man 't drukker gehad. Aan zijn draven en zwoegen kwam geen einde. De buren beweerden, dat hij weer op nieuw jong geworden was. Enkelen schudden zelfs het hoofd en zagen daarin een veeg teeken. ‘Hij zal 't niet lang meer maken, als die jongen weg is,’ zeiden deze weeprofeten. ‘We hebben wel eens meer opgemerkt, dat iemand die zich zoo erg druk maakt er gauw uit is.’ Ook waren er anderen die de rusteloosheid van den ouden man voor ongevoeligheid aanzagen. ‘Toen mijn oudste jongen naar zee ging,’ zei een oud moedertje niet zonder hoogmoed, ‘heb ik de luiken gesloten en mij halfdood gehuild. Ik begrijp niet waar de man lust in heeft.’ Maar Eggink wist wel waar hij lust in had, of liever hoe hij zich houden moest om 't den jongen gemakkelijk te maken, en zijn oude natuur gunde hem den tijd niet om te kniezen en te huilen. Hij vond een heilzame afleiding in de kleine en groote zorgen die zijne aandacht vroegen en wou niets aan anderen overlaten. ‘Er zal geen kist uit mijn huis gaan die ik niet zelf gepakt en dichtgespijkerd heb,’ zei hij nu en dan tot een buurman, die hem met den hamer in de hand verraste. ‘Frits! als je

{==281==} {>>pagina-aanduiding<<}

daar ginds den boel weer open moet breken, denk dan om 't goede Holland en hoe stevig we daar alles in mekaar timmeren.’
Frits glimlachte als grootvader dit of iets dergelijks zei, en beloofde met een stem die opgeruimd moest heeten, dat hij de Amerikanen eens zou laten kijken welke soliede lui zijn landgenooten waren, en vooral dat hij een flinken grootvader had, die den hamer nog hanteerde als een man in de kracht van zijn leven.
‘Ja wel, als een man in de kracht van zijn leven’ zei Eggink op denzelfden toon, maar hij dacht tevens hoe oud hij al was en hoe weinig kans er bestond, dat hij diezelfde kisten nog weer zou uitpakken, en dan gebeurde 't wel dat er een paar dikke tranen op het deksel van de kist vielen..... maar hij zei toch: ‘Ik voel mij nog net zoo sterk als voor tien jaar, jongen!’
‘En ik kom heel gauw weer hoog en droog thuis,’ zeide Frits.....
Toen alles gepakt was en de geheele uitrusting klaar, ging Eggink zelf met zijn kleinzoon er op uit, om alle menschen, aan wie de jongen verplichting had, te gaan bedanken. Hij deed dat, zooals hij zei, omdat ook hij hun alles verschuldigd was en er zijn bedankje wel bijvoegen moest, maar dat was een kleine huichelarij. De ware reden was, dat hij nog zoo graag eens uit den mond van anderen wou hooren hoe bekwaam en flink zijn kleinzoon was en versterkt worden in het vertrouwen, dat Frits 't daar ginds wel goed zou maken.
Ze gingen dus eerst naar meester Havelhorst, en Eggink kreeg daar ruimschoots wat hij begeerde. Meester was overtuigd dat Frits een eerlijk en goed hart had en vond 't volstrekt niet noodig er doekjes om te winden, dat hij in hem een zijner beste leerlingen verloor. ‘'t Is al een heelen tijd geleden toen hij bij mij kwam,’ zei hij tot Eggink, ‘en Frits weet zelf wel dat we in den beginne heel wat moeite hebben gehad om hem tot zitten te krijgen.

{==282==} {>>pagina-aanduiding<<}

Toen hij maar eenmaal zitten kon, was de zaak voor de helft gewonnen, niet waar, jongen?’
Frits verklaarde dat het zitten hem nog altijd veel moeite bleef kosten; dat hij niet geloofde 't ooit recht goed te zullen leeren. Ondertusschen, als hij er iets van geleerd had, dan was hij dit aan meester Havelhorst verschuldigd. Als meester vertelde, had 't hem nooit eenige inspanning gekost. Hij kon dan wel een heelen dag zitten te luisteren.
‘Nu, daar ginder zal je gelukkig al vliegende kennis kunnen opdoen.’ antwoordde deze: ‘Wat ik u hier zoo nu en dan verteld heb, kunt gij daar met eigen oogen zien en dat leert beter en vlugger dan de mooiste boeken. Bovendien de leertijd is nu voorbij en het zitten is voor niemand goed, behalve misschien voor kantoorklerken.’
‘Dat denkt u’ viel Eggink hier in, ‘omdat die vanden morgen tot den avond aan den lessenaar zitten, maar daaruit volgt niet, dat 't goed voor hen is. Geloof mij dat stilzitten is voor niemand goed. Ik heb zoo menigeen op een kantoor zien komen met den blos van gezondheid en een paar levendige oogen, die na een maand of zes al een oude kerel geworden was. Neen, goed is 't voor geen mensch, al zijn er die 't verwonderlijk lang kunnen uithouden.’
Ja dat kon wel wezen. Meester Havelhorst had er misschien te weinig verstand van. 't Zou hem ook veel beter aanstaan om, zooals Eggink vroeger gedaan had, den heelen dag langs de straten te rennen. Dat hield 't bloed aan den gang en de spieren los, maar hij was schoolmeester en zijn leven had, als 't gewed was, altijd nog meer van dat van een kantoorklerk dan van een kruier.
‘O,’ zei Frits, ‘dat weet ik bij ondervinding,’ en hij vertelde aan zijn grootvader hoe meester zomers als 't heel warm was, 't schoolregiment dikwijls naar buiten gejaagd had en hier of daar in een weiland of onder een groepje hooge boomen, met zijne kinderen en hem de les op zijn

{==283==} {>>pagina-aanduiding<<}

manier voortgezet. ‘Ik geloof,’ voegde hij er bij, ‘dat wij nooit meer en beter leerden, dan als meester in het Leidsche bosch of ergens in de Meer zat te vertellen. Dat was een heerlijke dag!’
Na een hartelijk afscheid van meester Havelhorst, trokken ze naar Jansen, wien zij alleen thuis vonden en die hun volgens belofte nog een paar aanbevelingsbrieven aan voorname kantoren te New-York ter hand stelde. ‘Gij weet,’ zei hij, ‘dat ik reeds voor drie maanden over u geschreven heb, maar 't kan toch nooit kwaad dat gij nog een paar recommandaties bovendien hebt. Eene aanbeveling van een bekend huis doet meer goed dan honderde diensten die gijzelf bewijst. Wij gaan in den regel net zooveel op recommandaties als op eigen ondervinding af.’
Grootvader Eggink meende dat dit zeer natuurlijk was, omdat men niet altijd in de gelegenheid was zelf uit zijn oogen te kijken. Overigens zou hij toch altijd meenen, dat men door niemand beter geraden werd dan door zichzelven. ‘Hoe dikwijls worden zulke recommandaties niet lichtvaardig gegeven,’ zei hij, ‘alleen om dezen of genen pleizier te doen. 't Gebeurt niet altijd dat men een jongmensch wien men een aanbeveling meegeeft, zoogoed kent als u Frits.’
‘Dat is te zeggen,’ antwoordde Jansen, ‘dat in dit geval de aanbeveling ook niet veel te beduiden heeft, want als gij goed kijkt, zult ge zien dat de recommandatie eigenlijk niet van mij is, maar van meneer Melder, die uw kleinzoon nooit gezien heeft, maar dat is, dunkt mij, precies 'tzelfde alsof ik ze zelf gaf. Meneer Melder teekent zoo'n brief op goed vertrouwen, omdat hij mij kent en men kan daarop dus even veilig afgaan.’
‘Ja,’ meende Eggink, ‘als men zeker is, dat die dingen met zooveel eerlijkheid behandeld worden, maar ik voor mij zou daar niet altijd op durven rekenen. Ondertusschen moet u dit niet anders opvatten dan 't gemeend is.. Ik ben u recht dankbaar voor al wat u voor ons ge-
{==284==} {>>pagina-aanduiding<<}
daan hebt, en verzoek u uw patroon ook vriendelijk te bedanken.’
‘Meneer Melder is een goedhartig man,’ zei Jansen. ‘Toen ik hem zei dat Frits diezelfde jongen was voor wien wij een paar jaar geleden geïnformeerd hebben naar zijn vader, was hij terstond bereid hem aantebevelen.... Ik meende hem ook nog te herinneren aan de omstandigheid dat Frits een vrindje van Frans Holster is, maar toen ik merkte dat hem dit door 't hoofd gegaan was,... heb ik er maar over gezwegen.’
Jansen zei dit laatste met eenige hapering in de stem. 't Feit was dat hij blij geweest was, toen zijn patroon die omstandigheid onaangeroerd had gelaten. Hij wist maar al te goed dat deze dat niet vergeten had, maar misschien niet ongaarne hoorde dat de kruiersjongen naar Amerika ging.
‘Hoe staat 't met de zaken van Frans?’ vroeg Eggink nu. ‘Zoudt u denken dat hij bij zijn oom op 't kantooor zal komen en later een deel in de zaak krijgen?’
‘Wat zal ik u zeggen,’ antwoordde Jansen, terwijl een wrevelige trek om zijn mond speelde. ‘Er is zooals gij weet reeds sinds een jaar of drie een neef van meneers vrouw op 't kantoor, een zeer geschikte jongen, van wien zijn oom veel houdt. Ik denk dat die beide samen de firma zullen krijgen en dat zou misschien maar 't beste zijn.’
Jansen sprak met deze woorden uit, wat reeds lang in zijn hoofd omging en sinds een half jaar de eenige oplossing voor hem geworden was. De ijver, waarmee Antoine zich aan de firma gewijd had, de geschiktheid voor groote handelszaken die zich bij dezen ontwikkeld had en de eerbied waarmee Jansen zelf door hem scheen behandeld te worden, hadden onzen boekhouder doen inzien dat 't een onbezonnen onderneming zou zijn hem den oorlog te verklaren, en ofschoon hij zooals Melder goed begrepen had, niet van den huichelaar hield en hem niet recht vertrouwde, was hij geëindigd met te huilen met de wolven in 't bosch, had hij zichzelven de

{==285==} {>>pagina-aanduiding<<}

les voorgepredikt dat men den duivel te vriend moet houden. ‘Hij is een sluwe en handige knaap,’ had Jansen bij zichzelven gezegd. ‘Hij zal wel zorgen door niemand overvleugeld te worden en zoodra hij merkt, dat ik hem tegenwerk, mij later misschien over boord gooien. In dat geval is de kans voor mijn jongen vrind totaal verkeken,’ en hij was ook vriendelijk tegen den neef van mevrouw geworden, had hem zelfs nu en dan, meer nog dan rechtstreeks noodig was, in de zaken der firma ingeleid.
Jansen was een diplomaat. Reeds bij 't begin van deze historie hebben wij dat kunnen opmerken, maar elke diplomatische betrekking heeft hare eigenaardige gevaren op 't punt der moraliteit. Jansen was een braaf man, die ten aanzien van zijn jeugdigen beschermeling nooit zijn plicht uit 't oog verloren had, en zelfs als 't scheen dat hij hem vergat en alles aan West overliet, onafgebroken werkte aan 'tgeen hij voor 't hoogste en 't eenige hield. We hoorden reeds vroeger uit zijn eigen mond dat 't er, naar hij meende, weinig toe deed waar en hoe onze Frans gevormd en opgevoed werd. Zijne eigenlijke opvoeding begon met 't kantoor van Melder en 't eenige levensdoel van Jansen was hem daar eenmaal tot den rang van chef te zien opklimmen. Als Frans chef was, dan... ja, dan was het hoogste bereikt, dan was de jongen behouden, dan bleef er niets meer te wenschen of te begeeren over.
Nog eens, Jansen had al lang bemerkt dat hij eene zeer bekwame vijandin voor zijne plannen in Mevrouw Melder had, dat de Tekels met elken dag voordeelen op hem behaalden, dat Antoine Tekel sinds geruimen tijd ook zijne eigen oogmerken had en die met verdienstelijke volharding vervolgde..... ja, hij, Jansen, was min of meer de dupe geworden van den ijver, dien Antoine aan den dag legde. Men is geen boekhouder van eene gevestigde firma zonder respect te gevoelen voor een jongmensch, wiens ziel in aanbidding voor 't groot- en kasboek schijnt optegaan, en hoewel zijn geheime haat tegen den indringer door

{==286==} {>>pagina-aanduiding<<}

diens bekwaamheid slechts gevoed werd, moest er dus een dag komen waarop onze diplomaat het denkbeeld van een compromis voelde opkomen. Hij zou dan ten minste de helft van zijn groote plan zien te bereiken - desnoods door de andere helft prijs te geven aan zijne tegenpartij.
Laat mij hier aanstonds bijvoegen dat Jansen, toen hij aldus begon te transigeeren, niets wist noch vermoedde van de uitspattingen, waaraan Antoine Tekel zich buiten het kantoor overgaf. Had hij kunnen raden, dat die gezwollen oogen en knikkende knieën in verband stonden met nachtbraak en ongebondenheid, de ordentelijke man zou zeker nog meer voordeelen van zijn vijand hebben afgewacht, eer hij de gedachte aan transactie plaats gegeven had. Ook durf ik niet verzekeren, dat hij zijn geweten bezwaard zou geacht hebben, als hij Antoine in de gunst van diens oom had kunnen doen dalen. Evenals alle diplomaten transigeerde Jansen alleen uit nooddwang.
‘Dus zullen de beide neven later de firma erven?’ vroeg Eggink.
‘Dat zou ik u niet durven verzekeren,’ was 't antwoord, ‘maar ik wil wel bekennen dat dit misschien niet zoo kwaad zou zijn. De jongeheer Tekel heeft veel koopmansgeest en al vrij wat ervaring opgedaan. Dat zou onzen Frans geen kwaad doen.’ - ‘Evenwel gij weet dat ik en niemand in de geheimen van meneer Melder deel, en dus moet ge uit mijne woorden geene bepaalde gevolgtrekkingen maken.’
Frits vertelde nu, dat hij Frans onlangs had opgezocht en hem flink opgegroeid had gevonden. Hij waagde daarbij evenwel de opmerking, dat 't misschien goed zou wezen als deze daar eens vandaan kwam en wat meer van de wereld te zien kreeg. Ganderkerk was een mooi plekje, maar veel te klein en bekrompen.
Dat had Palm hem ook al geschreven, antwoordde Jansen. Palm meende bovendien dat Frans volleerd was

{==287==} {>>pagina-aanduiding<<}

en genoeg wist om in de praktijk te gaan. Hij wachtte nu maar op een goede gelegenheid om meneer Melder er over te spreken. Eerstdaags zou er een plaats op 't kantoor openkomen. Een van de klerken was bijna blind en zou 't niet langer kunnen volhouden. Tot zoolang moesten ze in Ganderkerk geduld hebben. Hij had dat aan Palm geschreven en kon er dus vooreerst niets aan doen. ‘Door haast is meer bedorven dan door afwachten,’ voegde hij er bij.
Eggink wou dat gaarne toestemmen, maar Frits trok een gezicht alsof hij aan de waarheid van die gulden spreuk twijfelde.
‘Ondertusschen zouden wij het eigenlijke doel van ons bezoek vergeten,’ merkte Eggink op. ‘Frits wenscht u te bedanken voor de belangstelling en hulp die gij hem meer dan eens bewezen hebt en afscheid te nemen van uwe familie.
‘'t Is ongelukkig,’ zei Jansen ‘dat gij 't zoo treft, maar mijne vrouw is met een paar van de kinderen naar een onzer vrienden, die van daag zijn verjaardag viert, en mijne zuster is met Marietje Holster uitgegaan om, zoo als ze zei, onder anderen ook u te bezoeken en Frits goedendag te zeggen. Ze waren er al bang voor, dat ze u zouden misloopen, daar de tijd zoo kort opschiet en gij zeker nog veel te bestellen hebt. Ze zouden dus eerst bij u aangaan en als gij niet thuis waart de boodschap bij de buren laten, op welk uur ze terug zouden komen. Gonne had ook nog een paar zieken te bezoeken. Gij weet dat is haar bijzondere liefhebberij.
Frits proponeerde nu aan zijn grootvader om dadelijk huiswaarts te gaan. 't Zou toch al te erg zijn als ze haar misliepen, want ‘hij zou er eeuwig spijt van hebben,’ als hij jufvrouw Gonne en ook Marie Holster niet goeden dag gezegd had. ‘Vooral nu ik nog zoo pas geleden Frans gesproken heb,’ voegde hij er bij, terwijl de zestienjarige blos wederom zijne wangen kleurde.

{==288==} {>>pagina-aanduiding<<}

‘Marie Holster is wezenlijk een lief meisje geworden,’ zei Jansen nu. ‘De omgang met onze Betsy heeft haar veel goed gedaan.’
‘En de invloed van uwe zuster,’ viel Eggink met warmte in. ‘Zij heeft wonderen met dat kind gedaan en den hemel aan haar verdiend.’
‘Zoo als gij wilt,’ antwoordde Jansen.’ Ik zal niet ontkennen dat mijne zuster veel tact heeft, vooral om met arme menschen omtegaan. Ik heb meermalen gehoord dat zij in de achterbuurten op de handen gedragen wordt, maar dat is nog heel iets anders dan kinderen opvoeden. Waar zou ze dat ook geleerd hebben? 't Is niet te vorderen dat zij daarvan den slag heeft. Evenwel 't is mogelijk en ik wil niet ontkennen, dat zij indertijd op onze Betsy ook zeer gunstig gewerkt heeft. Mijne vrouw beweert evenwel.....’
‘O,’ viel Eggink met zijne gewone rondborstigheid in, ‘als ge iets goeds van de eene vrouw wilt hooren, moet ge nooit bij de andere ter markt gaan. Ik voor mij geloof dat er weinig menschen zijn met zoo'n zachte hand en zoo'n liefdevol hart als zij.’
Jansen herhaalde nu, dat hij dat ook wel geloofde en dat hij voor zich graag erkennen wilde, dat een zachte hand al heel veel was bij de opvoeding. Hij herinnerde zich nog levendig hoe dikwijls hij dat had voorgepreekt aan de menschen die Frans en Marietje 't eerst onder hun opzicht gehad hadden, maar hij onderstelde toch, dat iemand die zelf kind noch kraai in de wereld had, in dit opzicht altijd tekort zou schieten bij menschen die een gezin hadden.
Nu, dat kon Eggink hem zoo in 't algemeen wel toegeven, maar wat jufvrouw Gonne betrof.... neen, met haar maakte hij een uitzondering. Als hij zich herinnerde hoe dat nietige kleine menschje hem indertijd had toegesproken en hoe zij hem getroost had en raadgegeven, dan moest hij zeggen, dat hij haarsgelijke niet kende, ‘behalve

{==289==} {>>pagina-aanduiding<<}

zijn moeder’, zei hij, op Frits wijzende, ‘maar dat was dan ook bij haar leven al een engel.’ Meneer Jansen had haar niet gekend, maar anders zou hij dat zeker toestemmen.
Jansen had een te goed hart en hield te veel van den eerlijken ouden kruier om, zooals hij geneigd was te doen, de schouders optehalen, want hij vond die soort van redeneeringen over vrouwen vrij laf en ongepast. De vrouwen waren net als wij, behalve dat ze misschien nog wat meer gebreken hadden, en ofschoon hij een goed echtgenoot was en zijne wettige huisvrouw steeds de eer gaf die haar toekwam, meende hij dat poëtische beschouwingen van het huwelijksleven al even ongemotiveerd waren als de meeste verzen.
Eggink spoedde zich nu met zijn kleinzoon naar de Jonkerstraat en vernam daar, dat Gonne en Marietje reeds aan zijn huis geweest waren. Ze zouden echter over een uur terugkomen.
‘Dan hebben we juist nog den tijd,’ zei de oude man vroolijk, ‘om 't de beide dametjes eens recht huiselijk en gezellig te maken,’ en hij begon met behulp van Frits de kamer zooveel mogelijk opteknappen. Frits werd er vervolgens op uitgezonden om de water- en vuurvrouw in de buurt te waarschuwen dat zij den grooten theeketel moest komen vullen en moest tevens wat zoets voor de dames meebrengen. Onderwijl zou grootvader alles verder in orde schikken. ‘Ze moeten niet meenen,’ schertste hij, ‘dat een weduwenaar niet weet hoe 't hoort en als ze mijn braven jongen komen goedendag zeggen, dan zullen ze 't goed hebben ook.’
Een halfuur later kwamen tante Gonne en Marietje en werden reeds op de stoep door den ouden man verwelkomd. ‘De dametjes moeten 't nemen zooals zij 't vinden,’ riep hij, ‘maar zooals zij het vinden, is 't welgemeend ook.
Tante Gonne vertelde, zoodra zij plaats genomen hadden, wat de reden was, dat zij en Marie verkozen hadden naar de

{==290==} {>>pagina-aanduiding<<}

Jonkerstraat te komen. ‘We begrepen heel goed,’ zei ze, ‘dat Frits niet zou vertrekken zonder ons goedendag te komen zeggen, maar wij waren bang dat u niet mee zoudt komen, meneer Eggink! en we wilden eigenlijk u nog meer dan hem de hand drukken. Frits is jong en gaat vol hoop zijn nieuwe bestemming te gemoet, maar u blijft op uw ouden dag alleen achter, en nu wilden wij u bewijzen, dat we den weg naar de jonkerstraat wel zullen weten te vinden, en zelven zeggen dat wij plan hebben om hier heel dikwijls te komen als Frits weg is. 't Zal Frits misschien ook nog wel een beetje pleizier doen, als hij weet dat er nu en dan eens iemand naar zijn ouden grootvader omkijkt, als hij weg is. We hebben dat Frits al meermalen beloofd, maar hij kon soms denken dat we tot nog toe alleen om hem gekomen waren. Ze zijn soms zoo erg pedant, die jongelui, meneer Eggink!’
Tante Gonne zei dit alles met zooveel eenvoudige humor en zooveel goedwilligheid op haar vriendelijk gelaat, dat den ouden man de tranen in de oogen kwamen en hij niet kon nalaten haar hand te grijpen. ‘Ik heb 't straks nog tegen je broer gezeid, lieve jufvrouw! dat je een engel waart,’ zei hij met de rondborstigheid, die vooral op 't punt van teeder gevoel onze volksklasse eigen is. ‘Ik vergeleek u met Frits zijn moeder en dat was een engel’
Frits die niet in gebreke gebleven was, overeenkomstig zijn leeftijd, een kleur te krijgen, zoodra Gonne een toon van genegenheid en vriendschap aansloeg, durfde Marietje niet aankijken en stond dus even op, ofschoon er niets te halen of te brengen was. 't Kon toch niet mogelijk zijn dat hij zich werkelijk verbeeld had, dat tante Gonne en haar pleegdochter om zijnentwil nu en dan in de Jonkerstraat gekomen waren?
Marietje was pas veertien jaar en niet meer ontwikkeld dan andere meisje van haar leeftijd. 't Was mogelijk dat Frits een paar jaar later, als hij aan Holland dacht, zich

{==291==} {>>pagina-aanduiding<<}

ook met belangstelling zou herinneren hoe zij er uitzag, en dat die belangstelling hem den laatsten indruk door het veertienjarige kind op hem gemaakt dan in het poëtisch gewaad der jeugdige verliefdheid zou hullen.... 't Was mogelijk dat zij, als ze een paar jaar ouder was en zijn brieven uit Amerika hoorde voorlezen, waaruit de kracht van eenen mannelijken geest en de gloed van een warm hart spraken, zich den knaap weer voor den geest zou stellen en dan begrijpen waarom zij hem liever had gezien dan alle andere jongens van zijn leeftijd en met niemand liever had gespeeld dan met hem... Dit alles was mogelijk, maar op 't oogenblik bestond er tusschen deze beiden niets, was hun hart nog even onschuldig als vroeger toen Frits haar een naar kind en zij hem een naren jongen noemde. 't Zal dus geweest zijn, omdat hij gevoelig werd, omdat de hartelijkheid voor zijn goeden grootvader hem ontroerde en omdat hij zestien jaar was, dat Frits Eggink een kleur kreeg en Marietje Holster niet durfde aankijken.
Als Marie zoo opgroeide, zou zij over een paar jaar een knap meisje zijn. Op uitstekende schoonheid zou zij dan misschien geen aanspraak maken, maar een vriendelijker kopje, een aanlokkelijker mondje, een zachter paar oogen zou men in heel Amsterdam moeilijk vinden. Ik herhaal, naar dat photographietje kon Frits als hij een paar jaar verder was een allerliefst portretje ontwerpen en er was geen twijfel aan of hij zou 't doen. Nu duurde de verlegenheid van den jongen man maar kort. Na vijf minuten zat hij vertrouwelijk met haar te keuvelen, vertelde hij alles wat hij van Frans gezien en gehoord had, en luisterde zij met innige belangstelling.
Hij verzweeg haar niets. Sinds lang was hij dat gewoon. Hij vertelde van Laura en sprak met hoogmoed over haar ingenomenheid met zijn plan om naar Amerika te gaan. Hij noemde haar een cordaat meisje maar gaf tevens zijne vrees te kennen dat Frans niet zoo cordaat was. ‘Ik geloof niet, dat hij zoo'n verre reis zou durven doen,’

{==292==} {>>pagina-aanduiding<<}

zeide hij niet zonder den neus op te trekken, met de pralerij, dien wij aan onze zestienjarigen zoo gemakkelijk en gaarne vergeven.
Hij bemerkte in zijne opgewondenheid niet, dat ook Marietje hem angstig aankeek, dat al de gevaren aan een zeereis en al de onzekerheid van zijn onderneming haar voor den geest kwamen, hoe meer zijn verrukking steeg.
En ondertusschen was Gonne druk bezig met Eggink allerlei plannetjes voorteleggen van 'tgeen zij doen zouden als Frits vertrokken was. Betsij Jansen of Marie zouden elke week zeker een paar dagen komen om zijn boel eens natekijken.
‘Je kunt toch hier zoo moederziel alleen niet blijven zitten, meneer Eggink,’ zei ze, ‘je heele huishouden zal in de war loopen. Mannen kunnen dat zelf niet naloopen, dat weet ik wel. Daar moet vrouwelijke hulp bij. De meisjes hebben den tijd en kunnen er best eens een halven dag uitbreken.’
‘'t Is wel vriendelijk van je, lieve jufvrouw!’ antwoordde de oude man, ‘maar ziet u, ik mag dat zoo niet vorderen en u moet met die dingen bij ons kruiërs altijd een onderscheid maken. Wij zijn ons heele leven gewoon geweest zoo wat mee te scharrelen met het vrouwvolk, in de keuken en de mangelkamer en in ons pothuis doen we ons eigen huishouden.
Vroeger toen mijn vrouw nog leefde, vond ik 't heel pleizierig alles zoo knap te vinden als ik thuis kwam en dat bleef zoo, toen later mijn lieve schoondochter den boel overnam, maar toen de Heer die ook opriep en ik met Frits alleen bleef zitten, toen zei ik tegen mijzelven, dat 't zonde en jammer was om er een meid op natehouden. Ik kon 't wel alleen af, en we kokkerellen dus maar zoo'n beetje samen voort. 's Middags komt eene vrouw om 't een en ander te stoffen en recht te zetten en onze bedden optemaken, maar anders heb ik alles wat ik hebben moet. Ik zal heel dankbaar zijn als de dametjes van

{==293==} {>>pagina-aanduiding<<}

tijd tot tijd eens naar den ouden man komen omkijken, maar dat andere mag ik niet vorderen. Ik ben met Frits overeengekomen dat Mozes hier bij mij blijft. 't Beest is, net als de baas, te oud en te stijf om nog te gaan reizen. Wij zullen mekaar wel troosten, lieve jufvrouw!’
Gonne verklaarde nu op den vriendelijksten toon dien ze kon aanslaan, dat baas Eggink in deze zaak niets te zeggen had, dat ze eigenlijk meer om Frits dan om hem dat plannetje gemaakt hadden, en dat zijzelve nu en dan eens zou meekomen om te kijken of 't jonge goed hem den boel ook in de war bracht - en, daar Eggink bij zijne meening bleef, dat 't al te vriendelijk en ten eenenmale overbodig was, riep ze Frits tot getuige of 't voor hem niet een groote gerustheid zou wezen, als hij wist, dat zij grootvader nu en dan eens opzochten, met 't doel om zijn boel wat in orde te brengen. Bovendien had haar broer herhaald verzekerd, dat Eggink nooit te veel kon aankomen, en zou meneer West zeker ook niet nalaten heel dikwijls naar zijn ouden vrind te komen kijken.
Frits, die bij zooveel liefdevolle vriendschap de tranen in de oogen kreeg, haastte zich te verzekeren, dat er niets was wat hem meer met zijn vertrek kon verzoenen. ‘Ik zal er mij wel doorslaan,’ zei hij. ‘Ik ben jong en zal afleiding genoeg hebben, maar hoe goed grootvader zich ook houdt, weet ik zeker, dat hij 't dikwijls kwaad te verantwoorden zal hebben. Ik ben recht blij, dat hij van tijd tot tijd zijn hart eens zal kunnen ophalen. Ik heb al zooveel moeite gedaan om hem te bewegen eene meid te huren. Hij is nu altijd heel alleen in huis en er kon hem eens iets overkomen. Maar grootvader wil er niet van hooren en wordt boos als ik er van spreek.’
‘Natuurlijk,’ zei Eggink. ‘Natuurlijk word ik boos, als je mij voor een oude hulpbehoevenden kerel houdt, die zijn eigen boterham misschien niet meer kan snijden en over een jaar mogelijk wel kindsch zal wezen. Neen, neen, Fritsje! grootvader is van een oud on taai soort, zooals

{==294==} {>>pagina-aanduiding<<}

er tegenwoordig geen meer gebakken worden. Jou karnuiten moeten allemaal een knecht hebben om ze achterna te loopen. In mijn jeugd had de grootste meneer uit Amsterdam niet zooveel commoties als tegenwoordig een burgerjongen. Als jij over vijf, ik zal zeggen over tien jaar weerkomt dan vindt je den ouden man nog net zoo terug als je hem nu voor je ziet. Dan zullen ze in dien tijd geen saletjonker van hem gemaakt hebben, dat beloof ik je, en dan gaan wij beiden net precies weer voort waar we nu blijven steken..... ten minste als jij dan geen te groote meneer geworden bent om in de Jonkerstraat te wonen en de oude grootvader met zijn bombazijnen broek en katoenen das je niet te eenvoudig en onnoozel is.’
Frits zwoer nu natuurlijk dat dit laatste nooit gebeuren zou, en dat hij ten opzichte van grootvader wel nooit reden zou hebben om zich te schamen. Alleen vond hij 't maar jammer, dat iemand van dien leeftijd zelf zoo sjouwen moest, was 't niet meer dan billijk, dat een man die zooveel gewerkt had, ook eens een beetje rust kreeg..... maar vader Eggink haalde de schouders op.
Ondertusschen had Gonne reeds een paar malen verklaard, dat al die redeneringen van vader Eggink hem niets baten, dat zij haar mooie plan toch ten uitvoer brengen en 't hem heel lastig maken zou. Of meneer Eggink boos op haar was, omdat zij zoo koppig scheen?
Neen, Eggink was niet boos, maar wreef met zijn linkerhand over zijne wenkbrauwen, terwijl hij Gonne de rechter toestak, en verklaarde dat 't hem wezenlijk speet, dat zij zich zooveel vergeefsche moeite gaf. Hij was zooveel goedheid niet waard.
Frits bracht Gonne en Marie een eind weg, toen 't voor de dames tijd werd huiswaarts te keeren. Onderweg vervolgde hij het gehouden gesprek en betuigde dat de belangstelling van zoovele goede vrinden hem de beste vertroosting was.
‘'t Is zooals ik u gezegd hebt, lieve jufvrouw Gonne!’

{==295==} {>>pagina-aanduiding<<}

zei hij. ‘Voor mijzelven heb ik niet de minste zorg. Ik ben gelukkig niet met koek en stroop grootgebracht, en zal dus in dat opzicht licht vinden wat ik noodig heb. Maar de gedachte aan grootvader maakt mij bekommerd, hoe meer de dag van mijn vertrek nadert. Grootvader houdt zich zoo op 't uiterlijk heel goed, maar ik ken hem. Ik weet dat al die vroolijkheid niets anders dan gemaaktheid is, dat hij zichzelven wil wijsmaken, dat hij niet zoo ongelukkig is als wij wel denken. Maar ik ken hem beter dan hij zichzelven kent. Ik heb dat indertijd bij den dood van mijn lieve moeder ook gezien. Ik weet hoeveel hij van haar hield, hoe hij letterlijk alles in haar verloor, en ik herinner mij nog levendig hoe die twee op haar sterfbed elkaar in de armen gesloten hebben.... Ik was toen een jaar of acht, maar zoo iets gaat nooit uit iemands geheugen. Maar hij was toen, zoodra zij de oogen gesloten had, ook zoo kalm en vertelde mij zelfs allerlei verhaaltjes om mij in slaap te krijgen, en kwam 's middags thuis met lekkers en speelgoed om mij te troosten en afleiding te bezorgen... maar eens op een avond toen hij mij vroeg naar mijn bedje gebracht had, en, zooals hij zei, nog een poosje bij mij zou blijven zitten totdat ik sliep, heb ik hem duidelijk (ik herinner 't mij zoo goed, jufvrouw Gonne! alsof ik 't nu op dit eigen oogenblik hoor) heb hem duidelijk hooren snikken als een kind. Toen ik wakker werd en hem vroeg wat 't was, zei hij, dat ik gedroomd had... O lieve jufvrouw! als ik een ordentelijk mensch word, dan heb ik dat aan hem te danken, want ik geloof niet dat er een braver man in Amsterdam loopt.’
Tante Gonne gaf haar instemming met deze gunstige meening te kennen, en Marie drong zich dichter tegen haar aan, ja, keek met hare vriendelijk, heldere oogjes tot Frits op, alsof ze hem wel had willen kussen voor zooveel eenvoudige liefde en dankbaarheid.
‘Gij weet waarom ik naar Amerika moet,’ vervolgde Frits, terwijl hij bloedrood werd, ‘maar anders zou ik er

{==296==} {>>pagina-aanduiding<<}

met geen duizenden heen te krijgen zijn. Van tijd tot tijd, als ik aan grootvader denk, wordt 't mij zoo benauwd om 't hart, dat ik wenschen zou dat God een andere uitkomst gaf om mijn armen vader te redden. Ik ken hem zoo door en door. Als ik pas weg ben, zal 't wel gaan. Hij zal zich dan erg druk maken met de reis, want hij kan tot New-York het schip met zijne gedachten volgen, maar daarna zal hij den draad kwijt raken, en dan bepaald behoefte aan opbeuring hebben. U weet niet welk een dienst u hem en mij vooral doet (hier keek hij ook Marietje met een dankbaren blik aan) als u hem heel dikwijls opzoekt. Ik weet dat grootvader heel graag heeft dat u bij hem komt en dat hij altijd naar uw raad luistert, als er eens 't een of ander is; en van de beide meisjes kon hij niet meer houden als 't zijn eigen kinderen waren. U zult mij wel heel wijs vinden, jufvrouw Gonne! dat ik dat allemaal zoo zeg, maar u begrijpt wel dat..... 't mij vreeselijk veel kost om den ouden man alleen te laten..... doch dat is nu eenmaal zoo en dat kan nu niet meer veranderd worden’.... en Frits wischte, terwijl hij dit zei, een paar opkomende tranen uit de oogen.
Tante Gonne herhaalde hare belofte, dat zij grootvader Eggink niet vergeten zou, en Marietje, dat zij en Betsy, dikwijls, heel dikwijls naar de Jonkerstraat zouden gaan. Daar Frits de beide dametjes al meer en meer als de erfgenamen zijner zorg voor zijn grootvader begon te beschouwen, deelde hij haar nu allerlei kleine voorzorgen mee die hij genomen had en Gonne kon niet nalaten den flinken, maar gewoonlijk zoo wilden knaap bewonderend aantekijken, toen daaruit bleek hoe teer en nauwgezet zijne liefde geweest was. Frits had, zooals hij op zijn eenvoudige manier vertelde, aan de vrouw, die onder grootvader's huisje in den kelder woonde, een groot present beloofd, dat hij uit Amerika zou meebrengen, als zij elken avond eens goed hoogte wou nemen of 't licht wel uitgedaan was. Ze kon dat zien door het kleine venster boven

{==297==} {>>pagina-aanduiding<<}

de deur, of door de reten van de luiken. Ook zou zij Eggink zien te bewegen om een bel te laten maken die in den kelder uitkwam, of hem voorstellen met een dikken stok op den grond te stampen, als hij haar noodig had. Haar man zou grootvader in 't oog houden, als deze eens minder vlug begon te loopen en hulpbehoevend werd. Met een gepensionneerd onderofficier, die met zijn dochter, de weduwe van een tweeden stuurman, vlak over Eggink woonde, en die al sinds jaren tot de heiligen van Frits behoord had, was afgesproken, dat hij, zoodra de zeereis volbracht was, zijn adres zou opgeven. De andere zou hem dan regelmatig schrijven hoe 't aan den overkant ging. ‘Als 't op schrijven aankomt, beste jongen!’ had de oude snorrebaard gezegd, ‘dan heb je 't maar een paar dagen te voren te zeggen, en present, hoor!’.... Verder waren de melkboer, de brievenbesteller en de nachtwacht in 't complot, ja, men kon zeggen dat er niemand in de geheele Jonkerstraat woonde, die niet op de een of andere manier van medeplichtigheid te overtuigen was. Hij had dit en zij dat op zich genomen, en iedereen was vereerd met 'tgeen hem was opgedragen. ‘Hij kan immers niet uit de Jonkerstraat,’ zei Frits met innige overtuiging en de beide dametjes gevoelden dat even diep als hij. ‘Ik heb wel eens gedacht of 't niet beter zou zijn, als hij bij menschen in huis woonde, maar dat zou niet goed zijn. 't Kan niet anders dan 't is.’
Gonne bloosde bij deze woorden. Jansen had, zooals wij weten, de quaestie opgeworpen of 't niet nog beter zou zijn als de oude man in een gesticht ging, waar hij voor een betrekkelijk geringe som tot zijn dood verzorgd zou wezen en, gelijk onze vriend de boekhouder 't met nadruk uitdrukte, een koninklijk leven zou hebben.... maar Gonne had zich toen zooveel zij kon rechtovereind geplaatst en opgemerkt, dat haar broer blijkbaar niet op de hoogte was van 'tgeen er bij menschen als Eggink omging, en wat hun toekwam.
't Schip, waarmee Frans naar Amerika vertrekken zou,

{==298==} {>>pagina-aanduiding<<}

was voor rekening van het kantoor Melder bevracht en lag op oostenwind te wachten. Jacob West had Eggink voorgeslagen den jongen samen naar 't Nieuwediep te brengen, waar Frits zijn hut maar vast betrekken zou totdat het schip kon uitloopen.
Dat was geheel overeenkomstig de inzichten en plannen van den ouden man. Hij hield niet van dat vliegen en rennen op 't laatste moment. Alles wat mee moest, diende een paar dagen te voren aan boord te zijn.
Eindelijk zouden ze dan gezamelijk met de barge naar 't Nieuwediep gaan. Eggink kruide zelf den laatsten koffer van zijn kleinzoon naar den steiger en ging er bovenop zitten, toen ze dien op 't dek gesjouwd hadden. ‘Zie zoo,’ zei hij tot West, ‘dat is beter dan een adres. Ik heb altijd ondervonden dat de dingen nooit beter te recht komen dan als je er zelf bij blijft.’ West voegde zich in dien toon en zette zich bij den ouden man neder. ‘Toen wij samen 't eerst over Frits praatten, vader Eggink!’ zei hij, ‘zaten we ook zoo naast elkaar. 't Was op je pothuis en Frits vertoonde toen zijn diligence, zooals gij 't noemdet. Herinnert gij 't u nog?’
‘Of ik mij dat nog herinner?’ vroeg Simon. ‘Al wat die jongen gedaan heeft van zijn achtste jaar af, dat herinner ik mij van den morgen af tot den avond toe, alsof 't gisteren gebeurd was. Ik herinner mij ook nog, hoe ik de boodschap van zijn moeder kreeg om voor hem te zorgen zooals zij dat gedaan had.’
‘En ik geloof,’ zei West, ‘en ik geloof er bij dat gij u in dat opzicht niets te verwijten hebt.’
‘Is 't niet een fiksche, mooie jongen geworden, een jongen zooals ze er in Amerika niet veel zullen zien overwaaien?’ vroeg de oude man, zonder deze opmerking rechtstreeks te beantwoorden en terwijl hij met de hand op Frits wees, ‘ze krijgen ze zoo niet elken dag.’
Frits stond onderwijl voor op de schuit en leunde met zijn hoofd tegen de korte mast, waaraan straks de jaaglijn be-
{==299==} {>>pagina-aanduiding<<}
vestigd zou worden. Hij scheen verdiept in het tellen van de palen, waarop de steiger rustte of in bewondering van het grasgroene water, dat zacht tegen de schoeiing klotste. Nu 't er op aankwam, schenen zelfs die golfjes hem te boeien en te willen beduiden dat 't een dwaze onderneming was Amsterdam te verlaten, maar hij schudde onwillig het hoofd. Wat hij doen ging was geen dwaasheid. Zijn plicht riep hem daar ginds waar zijn vader zijn hulp dringend noodig had, vanwaar hij misschien als een man zou terugkeeren. Evenwel, Amsterdam heeft voor ieder die er een deel zijner jeugd doorbracht eene groote aantrekkelijkheid. Het merk, dat de stad op de gevels harer huizen draagt, het getuigschrift van kracht, volharding, moed en zelfopoffering waar wij haar de armen zien uitslaan om den breeden waterkom van het IJ of de Keizerlijke kroon zich hoog in de lucht verheffen op den sieren Westertoren.... oefent eenen onmisbaren invloed op ieder echt Hollandsch hart. Al die voorwerpen schenen Frits te vragen, waarom hij in 't verre westen ging zoeken wat hier in al zijn majesteit voor hem lag.... hoe hij scheiden kon van een plek waar hij alle hoeken en gaten kende, om in den vreemde rondtedolen en te verdwalen wellicht. Die vraag maakte hem weemoedig, ofschoon hij zijn antwoord klaar had, deed, nu hij op 't punt was dit alles te verlaten, zijn geest heendwalen naar de grachten en straten die hij zoo goed kende, de sluizen en bruggen waarop hij zijn eerste lessen in de gymnastiek had genomen.
In die stemming voelde hij zacht eene hand op zijn schouder leggen en toen hij 't hoofd ophief, stond Jacob West voor hem.
‘Gij zult in New-York Amsterdam weervinden,’ zei deze, die zijne gedachten raadde en zijne gewaarwordingen maar al te goed begreep."’ ‘Gij verlaat het oude Nederland voor 't nieuwe. Breng de groete van deze goede stad aan hare kolonie..... Gij herinnert u zeker wel hoe wij over die

{==300==} {>>pagina-aanduiding<<}

eerste volksplanting gesproken hebben,’ vervolgde hij op een toon van vertroosting: ‘De kracht, die daar een nieuwe wereld geschapen heeft, is mede van hier uitgegaan. Onze vaderen hebben de grondslagen helpen leggen voor de groote republiek, die nu zoo fier het hoofd opsteekt. Maar kom, mijn jongen, laat jij je hoofd niet hangen. Je zult Amsterdam misschien eer weerzien dan je braven ouden grootvader, en we willen hem geen minuut rooven door ons in onze geliefkoosde onderwerpen te verdiepen.’ - Dit zeggende, wees hij hem op Eggink, die schijnbaar onverschillig met de voeten tegen de kist zat te trommelen. Frits voegde zich bij den ouden man en zat weldra met hem verdiept in allerlei kleine beslommeringen, die bij de treurigste reis nog onze aandacht vragen, aan welke wij zelfs bij onze allerlaatste uitrusting meer verplichting hebben dan het bedroefde hart wel wil erkennen.
Eigenlijk had Eggink onder de reis naar 't Nieuwediep niet veel meer met Frits te bepraten. Alles wat hem op 't hart lag, had hij dagen en weken te voren al ter sprake gebracht, en herhaald had hij Frits vermaand het even als hij niet op 't laatst te laten aankomen. Hij kon nu met zeker genoegen al de wonderen ter sprake brengen, die Frits spoedig zou te zien krijgen. ‘'t Schip moet nog eerst Liverpool aan doen,’ vertelde hij aan West. ‘Dat moet een fameuse stad zijn. Ik heb een kantoor bediend dat daar vroeger gevestigd geweest was. De patroon heeft mij dikwijls wonderveel verteld van al wat daar gedaan wordt. Dagelijks komen daar, ik weet niet hoeveel duizend balen katoen aan den wal, dat 't bergen hoog op de steigers ligt opeengestapeld.’
Nu, Jacob West wist evenals van alle dingen, tot groote verbazing van Eggink, ook van Liverpool een heelen boel te vertellen, en kortte verder de eentonige reis met allerlei mededeelingen omtrent het Amerikaansche volkskarakter en de beste manier voor Frits om spoedig op het spoor van zijn vader te komen, die hij kennelijk

{==301==} {>>pagina-aanduiding<<}

voor de laatste indrukken bij zijn jongen vriend bewaard had. ‘U weet al die dingen wonderfijn, meneer West!’ merkte Eggink op, en West antwoordde op de hem eigen een voudige manier: ‘Ik heb in de laatste veertien dagen niet veel anders gedaan dan Amerika bereizen, vader Eggink! Ge moet denken dat ik niets te doen heb, en blij ben als ik zoo'n onderwerp bij de hand kan nemen.’
't Kleine gezelschap kwam zonder ongelukken in 't Nieuwediep en West en Eggink brachten voor alle andere dingen Frits aan boord. Daar werd zijn hut, die bijzonder naar zijn smaak bleek te zijn, door de zorg van grootvader dadelijk in orde gebracht. 't Schip was niet groot, maar had 't voordeel geen andere passagiers te voeren en de kapitein kende Eggink sinds jaren. ‘Ik zal goed voor je jongen zorgen, meneer Eggink!’ riep hij den ouden man reeds toe, nog vóórdat deze een woord van aanbeveling gesproken had, ‘ik laat mijn vrouw en kinderen in Amsterdam. Als jij die van tijd tot tijd eens opzoekt en als ik zorg dat onze jonge man hier geen gebrek lijdt, dan zullen we aan 't end van de reis net quitte wezen.’
Dat beaamde Jacob West ten volle, en Frits zei dat grootvader zeker niet zoo veel last zou hebben van de kapiteins-familie als de kapitein van hem, maar dat wilde zijn grootvader niet toegeven. Hoe meer 't oogenblik van afscheid naderde, hoe minder hij wilde hooren of denken aan eenig gebrek in zijn kleinzoon. ‘Je zult niets dan pleizier van hem hebben, kapitein!’ zei hij, ‘'t is de beste jongen die er op twee beenen loopt.’
‘Dat hebt u niet altijd gezeid, grootva!’ riep Frits nu vroolijk, en daarop gingen ze vergenoegd en opgeruimd gestemd aan 't uitpakken van de weinige dingen, waarmee een kluizenaar op zee zijn cel gewoonlijk versiert. Jacob West kon bij die bezigheid opmerken hoeveel zorg en teederheid de oude man aan alles had besteed.’ 't Is een uitrusting van een heer,’ zei hij. ‘Er gaat menigeen naar

{==302==} {>>pagina-aanduiding<<}

de Oost, die niet zoo goed in zijne spullen zit als gij, Frits!’
‘Daarin hebt u volkomen gelijk, meneer West! Ik heb 't grootvader ook gezegd. Hij heeft zich half geruineerd om 't mij gemakkelijk te maken. Ik ben er mee verlegen als ik 't aankijk.’
‘Kom, kom, gekheid,’ riep Eggink daar tusschen, terwijl hij met een kracht die aan vroeger jaren herinnerde, een beitel tusschen de voegen van een zware houten pakkist dreef, ‘daarvan moet je zooveel beweging niet maken. Ik heb Goddank genoeg verdiend om geen zorg voor mijn ouden dag te hebben, al word ik honderd jaar en Frits moet daar ginds geen gebrek lijden. Als hij als een heer weerom komt, wat zeker wel gebeuren zal, krijg ik alles dubbel en dwars terug,’ en met een glimlach vol trotsch keek hij tot zijn kleinzoon op, die met zijn hoofd bijna aan de zoldering van de hut raakte.... ‘Hij moet daar ginds niet als een kruiersjongen aankomen. Hij krijgt een plaats op een groot kantoor en dat is een heel ander geval.’
Toen de hut zoo gezellig en huiselijk mogelijk was ingericht, gingen zij samen naar den wal en bestelden in de Burgt een eenvoudig maal. West had er zich een feest van gemaakt Frits hier voor 't laatst nog eens te onthalen, en wilde er niet van hooren, dat dit meer was dan zij aan hem hadden verdiend. ‘Je weet niet, meneer Eggink! wat gij en Frits aan mij verdiend hebben,’ zei hij. ‘De leerling is niet altijd degeen die de meeste verplichting heeft. Als de meester een leeglooper is, een man die van zijne groote of kleine renten leeft, dan is 't eigenlijk een weldaad als er een eerlijke en onbedorven jongen is, die nu en dan wel eens naar zijne redeneeringen en lessen wil luisteren, en die later toont dat hij er goed naar geluisterd heeft. Ondertusschen als Frits over een jaar of wat rijk en goedgeplaatst terugkomt en nog net zoo'n eerlijk gezicht heeft als nu, en ons even onbeschroomd in de oogen durft kijken, dan geeft hij ons hier ook een dinertje.’

{==303==} {>>pagina-aanduiding<<}

‘Top,’ zei Frits, en ook grootvader Eggink sloeg toe. Hij scheen vol hoop en moed dat dit nog eens eenmaal gebeuren zou. ‘Ik zal dan misschien een beetje stumperig zijn, mijn jongen!’ zei hij, ‘maar dat moet je dan maar nemen zooals 't valt.’
‘We worden allebei oud, vadertje!’ zei West nu. ‘Over een jaar of vijf heb ik ook al een endje van de zeventig achter den rug en dan zal ik ook geen drie uur achter mekaar meer loopen, maar ik hoop dat Frits mij geen vijf jaar zal laten wachten.’
Dat hoopte Frits ook niet, maar Eggink zei dat 't bij iemand die een taai gestel had en van een oud geslacht was, op geen jaar of vijf jaar aankwam. Zijn vader was zevenen tachtig geworden, en zijn grootvader drieennegentig. Deze had, toen hij stierf, honderd en vijf kinderen, kindskinderen en achterkleinkinderen m zijn bed gehad; als hij nog een maand geleefd had, zou hij 't vierde lid van zijn geslacht op zijn knieën hebben gehost. Meneer West moest daar maar eens naar vragen in Amsterdam. Er waren nog wel een paar oude heeren die zijn grootvader hadden gekend. Deze had op zijn zevenenzeventigste jaar nog een medaille voor 't redden van drenkelingen verdiend.
Daar dit een stokpaardje van grootvader was, wenkte Frits meneer West dat ze hem niet moesten storen, en totdat het eten gereed was, kortte deze familiekroniek hun den tijd. Na afloop van het maal werd er bepaald, dat Frits van grootvader afscheid zou nemen, en Eggink vervolgens een halfuur rust zou nemen. West zou in dien tusschentijd den jongen naar 't schip brengen. De barge ging den volgenden morgen heel vroeg weer terug naar Amsterdam, en West had 't beter gevonden dat ze dien eigen avond voor goed afscheid namen.
West liet den ouden man dus eenige oogenblikken met zijn kleinzoon alleen. Wat er tusschen deze beiden voorviel in dien tijd was te alledaagsch om zijne nieuwgierigheid te prikkelen, en te heilig om het te storen. Ver-
{==304==} {>>pagina-aanduiding<<}
volgens bracht hij Frits aan boord en beval hem nogmaals dringend aan den kapitein.
‘Wij hebben nooit veel over den godsdienst samen gesproken’ zei hij ten laatste tot Frits, ‘maar we hebben eigenlijk ook nooit over iets gesproken, waar deze niet bij was. Laat dat ook nu zoo zijn. Ik voel dat ik op dit oogenblik over de golfbeweging of de diepte van den oceaan zou kunnen praten, en dat gij toch den naam van God door elk woord heen zoudt voelen trillen.’
Frits greep de hand van zijn beschermer en zag hem innig dankbaar en gelukkig in de oogen, maar toen hij iets antwoorden wilde, hokte de stem hem in de keel en moest hij zich omkeeren.
En onderwijl daalde Jacob West de touwen trap af en werd naar den wal geroeid.
In de Burgt vond hij vader Eggink met een open boek voor zich en de ellebogen onder het hoofd.
‘Ik heb 't maar meegebracht,’ zei deze, terwijl hij met een glimlach opkeek en op het boek wees. ‘Toen zijne moeder dood was, heeft mij dat ook goedgedaan. 't Is een ouderwetsch middel, maar 't helpt toch’... en weder vielen er twee dikke tranen uit zijn oogen - maar ditmaal op het blad van zijn bijbel.

einde van het tweede deel.



{==1==} {>>pagina-aanduiding<<}

    [Derde deel]

Zeven-en-dertigste hoofdsbuk.

Leelijke berichten.

Het weeuwtje, aan wie Sam Beever zijn naam verkocht had, vond zich in hare verwachtingen omtrent dezen haren derden man bitter bedrogen. Sam was taaier dan zij gedacht had, dat wil zeggen, hij trok zich haar geseur en sentimenteel geklaag hoe langer hoe minder aan, ofschoon zijn walging en wrevel met den dag toenamen. Sam was zoo futiel, dat hij in zijn koffiehuis-succes en de bewondering der nichtjes alles vond wat zijn hart begeerde. Daarbij kwam hij zelden te huis zonder de kunstmatige onverschilligheid, die sjouwerlui uit de jenever en groote heeren uit port of madera weten optediepen. In die gemoedsstemming ontwikkelde hij zelfs menigmaal een tartend verzet dat zijne tegenpartij eerbied afdwong, ofschoon het de inwendige werking van haren toorn slechts in hevigheid deed toenemen. Vooral sinds zij wist, dat Sam haar broer kende, en ontdekt had, dat hij reeds lang omgang met diens familie gehouden had, kende hare woede geene palen. Onder het sentimenteele geseur mengde zich nu dikwijls de zwartste en krachtigste vertooning van haat. Die familie was (zij had behoorlijk alles geinformeerd en zorgde voortdurend op de hoogte te blijven) een allergemeenste boel, met wie iemand van hun rang en stand zich niet mocht afgeven. Dat Sam ze zoo dikwijls zag, was een bewijs dat hij in den grond

{==2==} {>>pagina-aanduiding<<}

der zaak nog precies eender was als vóór zijn huwelijk en eigenlijk in den kring zijner gemeene kennissen en vrienden had moeten blijven. Zij was wel kortzichtig geweest, toen zij meende, dat er van hem iets anders te maken was. Ze was wel diep te beklagen, dat zij zich aan iemand van zoo weinig smaak had weggeworpen. Als zij gewild had, zou ze vrij wat fatsoenlijker partijen hebben kunnen doen en de schande niet beleven, dat haar eigen man de intieme vriend was van een broer, die haar laag had behandeld, die reeds als kind haar teergevoelig gestel door zijn ruwheid gekwetst had. Haar schoonzuster was, zooals zij uit meer dan ééne bron wist, een konkelaarster, die er maar op uit was om haar dochters aan den man te brengen, en de meisjes waren schandalen van lichtzinnigheid. Men zou er te avond of morgen nog grappen van beleven. De boel liep zonder twijfel nog eens mis, en Sam zou dan zeker ook wel zijn deel krijgen van de schande met zulk volk familaar te hebben omgegaan.
Als zijne zachtzinnige wederhelft op deze of dergelijke wijze haar haat tegen de Meinerts luchtgaf, gebeurde 't dat Sam minachtend op de ruiten stond te trommelen en onverschillig naarbuiten keek, of ook wel, dat hij onderwijl de harde kolen in den haard aan stukken beukte of een deuntje neuriede, alsof hij een machinist of stoker was, die zich van 'tgeen er om hem heen gebeurde niets aantrok.... doch in dat geval maakte hij de zaak nog erger en kreeg het gejammer, zooals in zulke omstandigheden altijd gebeurt, spoedig de overhand boven het razen en tieren. Zelfs viel er een paar maal iets voor, wat in geen enkele periode van mevrouw Beevers huwelijksleven plaatsgegrepen had, namelijk, dat het teergevoelige vrouwtje 't in vollen ernst op de zenuwen kreeg en Sam met bezwering en gebed op 't lijf viel, onder het aanroepen van eene genegenheid, die van zijn kant nooit bestaan had, of 't aanbod van de meest gewenschte mildheid en zachtzinnigheid voor 't vervolg. Sam was en bleef voor het eene

{==3==} {>>pagina-aanduiding<<}

zoowel als voor het andere ongevoelig en zocht, als 't hem erg begon te vervelen, zijn troost in een koffiehuis of bij de nichtjes, die hem altijd met lachende gezichtjes en dolle plaagzucht ontvingen.
‘Oom heeft zeker weer knorren gehad,’ riepen de jongsten dan en snelden haastig toe om hem zijn hoed en stok af te nemen. ‘Oom is brutaal geweest en heeft die goede lieve tante misschien wel uitgescholden. Mama mag oom wel eens goed onder handen nemen en vertellen hoe zoet en gehoorzaam papa altijd is. Niet waar, mamaatje?’
‘Oom Sam weet zelf wel, hoe lief papa is,’ antwoordde mama dan, ‘maar tante Beever is een ondeugende vrouw. Oom heeft haar zeker weer eens goed de waarheid gezegd’....
Ondertusschen hadden Cor en Suze oom reeds op de canapé tusschen haar beide ingenomen, en zaten deze hem te troosten over die booze vrouw, die hem het leven zoo zuur maakte. De andere meisjes wisten er niets van. Oom was bedroefd. Hij was veel te goed voor dat mensch, dat hem niet begreep en niet wilde begrijpen. Een man als oom was iemand, die een geleerde vrouw moest hebben of ten minste een vrouwtje, dat poogde te raden wat hij wenschte en wat hij noodig had. Oom was een heele beste, lieve oom, en ze woûen allebei wel, dat zij met oom getrouwd waren... En dan schaterden zij van 't lachen en sloegen ze de mollige armpjes om oom's hals en keken hem zoo guitig in de oogen, dat hij niet wist wat hij er van denken moest, maar in allen gevalle wel begreep, dat 't hier veel pleizieriger was dan bij zijn vervelend vrouwtje.
‘Gij moet oom niet behandelen als een jongeheer,’ riep mama somtijds, ‘hij is al veel ouder dan ik, zeker wel tien of twintig jaar ouder,’ en ook zij schaterde om deze haar eigen aardigheid en sleepte alle andere mede.
Soms ging oom met de nichtjes naar Artis, en heel dikwijls bracht hij ze naar den een of anderen banketbakker en verzette zijn huiselijk leed door 't dartele goed ijs en taartjes te zien eten. Zoolang hij de ivoren tandjes

{==4==} {>>pagina-aanduiding<<}

zag wegzinken in de zachte room, of glaasjes marasquin mocht inschenken, vergat Sam alles, behalve dat hij een altijd jeugdig hart bezat en, als hij wou, nog wel een vers zou kunnen maken. Dan kostte 't hem dikwijls moeite om zijn pret niet uittegalmen, niet te vergeten dat hij in geen koffiehuis, onder zijne gewone metgezellen, was. Als hij dan 's middags tegen het diner thuis kwam, was hij vaak zelfs krijgshaftig gestemd, speet 't hem wanneer zijn wederhelft hem den handschoen niet toegooide of den zijnen in 't strijdperk liet liggen.
Op zekeren dag was Sam, na zoo'n donder- en regenbui, naar de Meinerts gestapt. 't Had weer erg gespannen. Zijn vrouwtje had hem meer verwijten gedaan dan ooit te voren. Hij was een doorbrenger. Hij was een ondankbare. Al de straffen des hemels zouden op zijn hoofd neerkomen, als de hemel zich nog iets aan recht en gerechtigheid liet gelegen liggen.
Hij vond zijne schoonzuster, de meisjes en een paar onbekende heeren in het salon. Mevrouw Meinert was jarig. De meisjes hadden zich uitgesloofd om alle bloemen, die er in Amsterdam waren, bij mekaar te halen, en hadden verder de tafel, die midden in het vertrek stond, overladen met lekkernijen. Mevrouw was aan valliger en bekoorlijker dan ooit. Oom Sam werd verwelkomd met de mededeeling, dat hij mama wel feliciteeren mocht, maar dat 't op doodstraf verboden was te vragen, of ook maar te gissen, hoe oud zij was. ‘Nu’ riep Sam lachend, ‘wie zou ook zoo onbeleefd zijn!’ en hij maakte een koninklijke buiging voor de gastvrouw, met de verzekering, dat hij wel zou willen weten hoe jong, maar in geen geval hoe oud zij was.
Mevrouw Meinert stelde de beide onbekende heeren aan haren schoonbroer voor met een knipoogje, dat hem geheel op de hoogte bracht. Sanne en Mies waren nu ook eens gelukkig geweest. ‘Zij zijn zachtjes aan grootgenoeg geworden,’ fluisterde zij hem een oogenblik later toe. ‘Ik

{==5==} {>>pagina-aanduiding<<}

vind dat Cor en Suze veel te lang gewacht hebben.’
Ofschoon Dolf, zooals gewoonlijk, uit was en niemand durfde bepalen waar hij wezen kon en Meinert wel ieder oogenblik verwacht werd, maar al veel langer uitgebleven was dan hij gezegd had, ging de vroolijkheid ongestoord haren gang en werden de nieuwe pretendenten behoorlijk op de hoogte gebracht, welk een prettig en gezellig leventje men hier leidde. Alleen zei mevrouw zacht tot Sam, terwijl zij een pruilend lipje liet hangen: ‘Ik weet niet, hoe ik 't sinds een paar dagen met Meinert heb. Hij kijkt of hij kwaad gedaan heeft en heeft mij van morgen niet eens een present gegeven. Toen ik hem vroeg, of hij er niet om dacht dat ik jarig was, zei bij dat hij 't wezenlijk vergeten had... Vindt ge dat niet verschrikkelijk?... Verbeeld u, hij praat in den laatsten tijd zooveel over zuinig zijn en sparen... dat ik niet weet hoe ik 't met hem heb. Maar laat er de meisjes niets van merken.’
Sam beloofde dit, ofschoon de mededeeling hem niet beviel en hij op zijn beurt een ernstig gezicht zette. Hij ook had opgemerkt, dat zijn zwager minder vroolijk en onbezorgd scheen. Hij had hem al een paar maal naar de reden willen vragen. Zelfs had hij Dolf op dat punt gepolst, maar van dezen tot bescheid gekregen: ‘Dat de oude soms zoo raar kon doen en al heel lang niet zoo was als vroeger... maar dat moest de oude zelf weten.’ Dolf had onmiddellijk daarop een flesch Cantemerle besteld en zijn oom ingeschonken, want deze ouderlievende betuiging werd afgelegd aan het dessert van een klein geimproviseerd dinertje in een restauratie, die beroemd was om haar Cantemerle en haar ongegeneerden toon.
Nu, Dolf had bij die gelegenheid, gelijk zoo dikwijls, maar getoond, dat hij een echte zoon van zijn moeder was. Zoo spoedig kon hij het geheim verdriet van zijn vader niet vergeten, als mevrouw Meinert de onverklaarbare afgetrokkenheid van den man, wien zij beloofd had eene hulpe tegenover hem te zullen zijn. Geen twee minuten nadat

{==6==} {>>pagina-aanduiding<<}

zij hare bekommeringen aan Sam had meegedeeld, zat zij met hare dochters en de beide gasten te lachen en te babbelen alsof er geen zorg in de wereld was. Zelfs bemerkte zij Meinert niet, toen deze een halfuur later binnenkwam en zich met al de kenteekenen van afmatting en neerslachtigheid in een hoek neerzette. Zij was in het midden van een grooten triomf. De beide heeren, die Sam bij de dames gevonden had, schenen een paar zeer kostbare visschen te zijn. Ze waren bezig zich onverwrikbaar vasttewoelen in het uitgespannen net. Er was geen twijfel aan, dat zij mevrouws verjaardag met eene declaratie of iets wat daarmee gelijk stond, zouden opluisteren. De geheele familie, zelfs Cor en Suze, die zelve al zoo dikwijls teleurgesteld waren, hield zich met hen bezig. Ze werden gelokt, gevleid, opgejaagd, aangedreven, uitgetart.... kortom al de kunsten der coquetterie en al de diplomatiek der moederlijke zorg werden aan hen besteed.
Sam was de eenige die zijn zwager met bekommering aankeek en de aandacht zijner schoonzuster op hem vestigde. ‘Gij hebt gelijk gehad,’ fluisterde hij op zijn beurt haar toe, ‘Meinert ziet er slecht uit.’
Een klein gilletje was 't antwoord op deze woorden. Daarop vloog mevrouw op haren man af en sloeg de armen om zijn hals, iets wat bij andere vrouwen een teeken van aandoening en teederheid zou geweest zijn, maar, naar 'tgeen Sam er van wist, hier alleen gold voor een bewijs van opgewondenheid of zenuwachtigen schrik.
Meinert scheen 't dan ook niet anders optevatten. Hij schoof de kleine dame zacht van zich af en bleef somber voor zich heen kijken, terwijl zij verlegen haar arm op zijnen schouder rusten liet. ‘Sam,’ zei hij op eens overluid, ‘zoudt gij erg ontstellen als ik u zei... nu vandaag op den verjaardag van mijn vrouw,... dat ik weer naar Indie ga,... dat de boel in de war en op is, dat wij geruïneerd zijn?’.....
Sam had geen tijd om een antwoord op deze vraag klaar

{==7==} {>>pagina-aanduiding<<}

te maken, want zoodra zij die woorden hoorden, vlogen al de meisjes op en naar haar vader toe: ‘Dat is een leelijke grap,’ riep Suze ‘Papa heeft zeker een cadeau in zijn zak, en wil mama nog eerst wat plagen, maar dit vind ik niks aardig,’.... en Sanne maakte de opmerking, dat pa wel eens meer van die grappen had en dat hij iemand wezenlijk aan 't schrikken zou maken.
Doch papa verzekerde met het ernstigste gezicht van de wereld, dat dit tot geen van zijne gewone aardigheden behoorde, dat de zaak maar al te waar was. Hij had voor een dag of veertien een telegram gekregen, die hem al niet bevallen was, maar hij had de mail afgewacht eer hij zich ernstig ongerust maakte. De mail was nu zooeven aangekomen. Zijn administrateur schreef hem, dat zijn geheele vermogen gevaar liep, dat hij voor een kolossaal bedrag betrokken was in een faillissement te Batavia. Bovendien had een ander, een vrind, die zijn land vlak naast het zijne had, hem bang gemaakt voor dien administrateur zelven. De man scheen niet te vertrouwen. Er waren allerlei geruchten in omloop van knoeierijen, waaraan hij zich had schuldig gemaakt. Sommigen meenden dat hij, op een mooien dag wel eens met de kas aan den loop kon gaan. Kortom hij, Meinert, was op 't oogenblik misschien doodarm, een man zonder een cent, die met zijn handen zijn brood zou moeten verdienen. De meisjes zouden misschien onder de menschen moeten gaan. Zijn arme beklagenswaardige vrouw zou zich moeten bekrimpen en op alles leeren bezuinigen. In elk geval moest hij, hoe eer hoe liever, naar de Oost terug. Misschien was er nog wat te redden, maar dan moest hij er bij wezen.
Deze mededeelingen maakten een verwonderlijken indruk op mevrouw en de meisjes. Het luchthartige volkje was zoo weinig aan ernst en narigheid (zooals zij 't late noemden) gewoon, dat ze moeite hadden op het gelaat van den man en vader te lezen. Zij bleven voortgaan met glimlachen, maar toen de glimlach was weggegleden, kwam de

{==8==} {>>pagina-aanduiding<<}

uitbarsting van de wolken die de storm had aangebracht. Nu sloeg de uitgelaten vroolijkheid van zooeven in even losbandige droefheid over en kende de wanhoop zoo 't scheen geen palen.
Sanne en Mies zagen de beide visschen, die pas op 't droge gehaald waren en die zij op 't punt geweest waren in haar bennetje te doen, zich om en om draaien en op en neer springen.... altijd naar den waterkant toe, naar de pas verloren vrijheid en het koele had der berekening. Straks verontschuldigden de heeren zich, en betuigden innig medelijden met de familie te hebben, om buigende en verontschuldigende heentegaan, de zekerheid achterlatende, dat ze nooit terug zouden komen.
Toen zij weg waren, barstte de droefheid eerst recht los. Mevrouw Meinert vroeg of dat nu een verjaarfeest moest heeten. Suze beweerde, dat zij ook altijd ongelukkig geweest waren en dat ze wel eens weten wou, waarmee ze dit hadden verdiend. Sanne lamenteerde over de quaestie, of ze nu haar nieuwe, pas bestelde japon zou moeten afzeggen, en Mies besloot, met een somberen blik op het vloerkleed den muziekmeester wat meer attentie te toonen of in elk geval zijne attenties met meer toegevendheid te verdragen. Alle vereenigd bestormden zij papa met verwijten, dat hij haar ten minste niet één dag gegund had, om behoorlijk mama's verjaardag te vieren.
Meinert was te veel terneergeslagen, om al deze indrukken en gewaarwordingen te waardeeren. Hij ook had nu en dan een verwijt of een bittere klacht op de lippen, was op 't punt de zijnen te smeeken de zaak niet erger te maken dan ze was, maar hem te verzoenen met de gedachte dat hij arm was door een enkel woord van medelijden of een gering bewijs van geestkracht - maar hij had den lust niet om te gaan zoeken, wat hij wist hier nooit te zullen vinden, omdat hijzelf het hoogere en edelere uit zijn kring gebannen had, of zonder verzet van zijn kant had zien wegdrijven. Hij bleef voor zich

{==9==} {>>pagina-aanduiding<<}

kijken en scheen aftewachten dat de bui zou overdrijven.
Maar de bui dreef niet zoo spoedig over. De zenuwen dezer teere dametjes waren taai. Het geklaag en geween hield aan en gaf Sam zelfs een gevoel van walging en afkeer. Vooral toen de ontroering haar toppunt bereikt had en oversloeg in eene zenuwachtige dolzinnigheid, was 't letterlijk onuitstaanbaar. Ze waren wel ongelukkig, maar ze gingen nu zeker weer naar die verrukkelijke Oost, naar een land waar veel meer vrijheid, veel meer warmte en veel minder te leeren was. Ze zouden dat akelige Amsterdam verlaten, waar ze niets dan verdriet hadden gekend en de menschen zoo naar vonden. Ze bedoelden natuurlijk oom Sam niet, maar de rest was een heel naar soort van menschen. Ze zouden blij wezen, als ze uit die bedompte, leelijke stad waren. Papa zou er wel weer gauw bovenop wezen en, als 't noodig was, zou Dolf ook de handen wel uit den mouw steken. Dolf was een goede jongen, een aardige jongen, iedereen hield veel van Dolf. Papa moest alles maar aan Dolf overlaten. Pa zelf werd te oud en moest zich liever uit de zaken terugtrekken. De lucht was nog zoo donker niet als 't scheen. Mama vond 't nog wel akelig, dat dit juist op haar verjaring gebeurde, maar ze was aan teleurstellingen gewoon. Meinert had haar van morgen ook al geen cadeau gegeven en haar ternauwernood gefeliciteerd. Sanne besloot haar nieuwe japon toch maar te laten maken. Als ze weggingen, kon papa die betalen of niet betalen. Op den heelen boel maakte dat zoo'n verschil niet. Ook vond zij 't heel verstandig van Mies, toen die opmerkte dat de twee heertjes, die zoo even vertrokken waren, toch eigenlijk een paar akelige jongens waren, en meende zij ook, dat ze maar vroolijk moesten blijven. Dan zou alles nog wel terecht komen.
Deze gemaakte gerustheid en goede moed hadden even weinig indruk op Meinert, als zooeven de uitgelaten wanhoop van zijne vrouw en dochters. Hij bleef somber

{==10==} {>>pagina-aanduiding<<}

en scheen niet eenmaal vatbaar voor den troost dien de vrouwen, zoodra zijzelve wat op haar verhaal schenen, onmiddellijk met kwistige hand als een soort van koelbad of een eau-de-colognefontein, over hem begonnen uittegieten. Papa was de beste papa die er was. Hij kon 't niet helpen dat zij arm waren geworden. Die leelijke administrateur was de oorzaak van alles. Hij had pa moeten waarschuwen, toen dat kantoor niet meer te vertrouwen was. De vent zou nu zeker wel met zijne zakken vol zijn weggeloopen. 't Was stellig allemaal waar, wat daarvan verteld werd. Die administrateurs waren allemaal dieven. 't Was maar heel goed dat pa er zelf heenging. Men kon niemand vertrouwen, behalve zichzelven. Zij waren recht blij, dat pa weer aan 't werk zou gaan. Dat was veel beter voor hem dan hier te loopen lanterfanten. Zij zoenden en streelden hem, alsof hij een groot kind was, dat zijn verdriet in een taartje of appel kon begraven, en drongen hem allerlei zoetigheden, op die hem nog somberder en ondanks ai hare inspanningen nog treuriger maakten.
De meisjes waren reeds lang niet meer in de stemming om te begrijpen, hoeveel reden papa had om niet vertroost te willen worden. Na het diner, toen Sam op zijn verzoek bij hem in Polen gekomen was en ook Dolf zich daar bevond, om, zooals hij later tot een paar kennissen zei, ‘eene conferentie te houden over den dissolventen boedel van zijn ouden,’ vertelde Meinert, hoe hij nog de helft van het geval verzwegen had, en om zijne vrouw en de meisjes te sparen, eene kans had opengelaten, die niet bestond. Het deel van zijn fortuin, dat in het bedoelde kantoor betrokken was, was reddeloos verloren. De administrateur was reeds feitelijk weg en had hem voor anderhalve ton bestolen. ‘Ik zal blij wezen als ik vijf-en-twintig duizend gulden overhoud,’ zei hij, ‘en ik vraag u: wat moet dat geven? Wie zal de meisjes willen hebben, nu ze doodarm zijn, en wat moet er van worden, als ze onder

{==11==} {>>pagina-aanduiding<<}

de menschen gaan? Ze zijn totaal verwend. Dolf weet dat zoo goed als ik. Ze hebben geen idee van werken. Ze zijn veel te teergevoelig om een hard woord te kunnen verdragen. En Dolf!.... ja mijn jongen, ik vrees dat jij ook al niet geleerd hebt zuinig te wezen, en als 't op rekenen aankomt, zal je ook geen heksenmeester zijn.’
Dolf glimlachte en antwoordde, terwijl hij onwillekeurig de hand aan zijn zakboekje sloeg: ‘Ik heb toch altijd gezorgd opteschrijven wat ik uitgeleend heb. Hoeveel beren ik heb, weet ik natuurlijk niet.’....
Toen de familie 's avonds weer gezellig bij elkaar zat, daar ook Dolf, zoo als hij zei, ter eere van mama thuis gebleven was, werd de droevige snaar niet meer aangeroerd, en zou een vreemdeling, die onverwacht binnengekomen was, niet bemerkt hebben, dat deze zoo zorgelooze natuurkinderen zoo onfrisch waren opgeroepen uit hunne zoete droomen van goud en rozegeur, dat de bleeke zorg reeds door dit huis spookte. De opgeruimdheid, waarmee mevrouw nu lachtte over haar angst en schrik van den voormiddag, en de herhaalde verzekeringen van de meisjes, dat hij een akelige papa was, tot wien zij nooit weer een goed woord zouden spreken als hij niet vroolijk keek, sleepten Meinert zijns ondanks een eindje mee. Hij streek Mies een paar maal over de blozende wangetjes, en verklaarde dat ze allemaal brave, lieve kinderen waren, die wel verdiend hadden, dat zij een beteren papa hadden gehad, maar lokte daardoor een nieuwen storm uit waarvan het thema was, dat hij 't met haar alle te kwaad zou krijgen, als hij zoo iets leelijks nog eens zei.
Meinert kwam bovendien een beetje tot kalmte door de plannen van Dolf, die zooals meer jongelui, die door hunne koffiehuis-vrienden aardige kerels genoemd worden, de volle bewustheid had, dat hij maar behoefde te willen, om de wereld te kunnen omkeeren en alle deuren der fortuin te doen openspringen. Ondertusschen had hij vooreerst nog geld genoeg te goed en kon hij 't nog heellang volhou-
{==12==} {>>pagina-aanduiding<<}
den, 'tgeen in zijn oog voldoende was om zich over den tegenspoed van zijn vader niet veel te bekommeren. Dit jongemensch zou volmaakt overtuigd geweest zijn dat zijne toekomst onbewolkt was, indien hij ten minste veertien dagen van zijne gewone fijne flesch en de noodige sigaren verzekerd geweest was. Hij noodigde daarom oom Sam herhaaldelijk uit op mama's verjaardag te drinken; en Sam, ofschoon in den beginne lang niet op zijn gemak, kon dit niet weigeren, maar dronk als altijd alle toasten die men van hem verlangde. Hij wist zelfs een geestige wending aan het ongeluk van den dag te geven en werd er daardoor nog meer dan de anderen mee verzoend.
Hoe verder op den avond, hoe doller de pret werd. De dartelheid van de meisjes vloeide met de sombere berichten uit Indië samen. Cor besloot morgen naar de modiste te rijden en een paar nieuwe japonnen te bestellen, en twee van de zusters waren aanstonds bereid haar te vergezellen en hetzelfde te doen, ja, zij beduidden papa dat dit niet meer was dan haar toekwam, omdat zij eigenlijk vóór de aankomst van de mail reeds in dien geest plannen gemaakt hadden; en Dolf, die de hooge diplomatiek in de familie representeerde, voegde er bij, dat 't eigenlijk wel verstandig was als de meisjes zoo deden, dat dit wel uitgerekend in het belangder modiste was. ‘Kijk, papa!’ zei hij, ‘als u morgen een bordje aan de deur slaat met de annonce: “hier wordt niets meer gekocht”, dan komen onmiddellijk alle leveranciers met hunne rekeningen, en krijgt om zoo te zeggen geen van allen iets. Als u daarentegen de heele historie geheim houdt, en wij niemand vertellen dat wij minder zijn dan voor veertien dagen, dan laten ze u den tijd om den boel te herstellen. U kunt dan naar de Oost gaan en mama met de meisjes hier laten. Na een maand of drie is u weer boven jan en komt met de zakkenvol geld terug. Dan zijn de leveranciers net zoogoed als uzelf er 't best aan toe, en krijgt iedereen wat hem toekomt.’
Die redeneering viel wel in den smaak van Meinert.

{==13==} {>>pagina-aanduiding<<}

't Klonk hem niet onverstandig dat de familie hier zou blijven, terwijl hij de zaken in Indië ging nakijken en regelen - maar zijn eerlijk hart kwam op tegen die manier om zijne schuldeischers te laten deelen in zijne goede en kwade kansen. Ook had hij minder vertrouwen in de zaak dan Dolf. En toch! als 't werkelijk eens zoo uitkwam. Als zijne vrouw met de kinderen eens in Holland kon blijven en een jaar teren op het krediet dat zijne royaliteit hem verworven had, dan zou hij, later teruggekeerd, den geheelen boel weer op orde kunnen brengen en was alles zonder schade of schande afgeloopen. Hoe meer hij er over nadacht, hoe meer 't hem toelachte. Ten slotte zei hij tot zichzelven, dat deze methode wel beschouwd zeker nog de eerlijkste van alle manieren was. Hij keek dus ietwat vroolijk de zijnen rond en verklaarde dat, naar zijne meening, Dolf daar iets waars en zeer belangrijks gezegd had.
Doch nu barstte er een nieuwe storm, en uit eenen geheel anderen hoek, bij mevrouw en de meisjes los. Zij verklaarden eenstemmig hier niet te willen blijven, haar armen man en vader nooit alleen te zullen laten trekken. Dolf was een kanibaal. Dolf had geen gevoel. Dolf was een losbol, die zich om vader noch moeder bekommerde. Hij had zijne vrinden, zijn koffiehuizen, zijn variétés.... maar zij hadden niets als papa weg was. Met wien zouden zij naar de comedie gaan en met wien naar de badplaatsen? Met oom Sam? Oom Sam moest bij tante blijven. Oom Sam had zijn huwelijks-reisje nog te goed.
Papa viel hier in met de verzekering, dat zij verstandig zouden doen Variétés en badplaatsen uit haar hoofdjes te zetten. Ze waren nu arm. Zij moesten zich wennen aan het denkbeeld niets in de wereld te hebben. Zij moesten zuinig worden.... al schaterden ze ook nog zoo bij dat denkbeeld, papa herhaalde dat ze zuinig moesten worden ze moesten zich voorstellen dat ze eenmaal misschien haar eigen brood zouden moeten verdienen.

{==14==} {>>pagina-aanduiding<<}

Mama verzocht nu in vollen ernst, dat papa een weinigje medelijden met de arme schepseltjes mocht hebben en ze niet zoo bang maken.... zoo'n vaart zou 't nog vooreerst wel niet loopen,.... en ze deed dat met zooveel zekerheid en volharding, dat Sam haar te hulp kwam en 't geheele gezelschap instemde in het verzoek 'twelk met een glas champagne bezegeld werd, dat men nu voor dezen avond die akelige gebeurtenis zou laten rusten en over pleizieriger dingen praten. Mevrouw vooral vorderde dit om het goed recht van haar verjaardig.
Op deze manier eindigde de avond nog beter dan iemand van de Meinerts had durven hopen. De meisjes giebelden zelfs nog over de aardigheden van oom Sam, toen ze al half uitgekleed waren. Oom was weer onbetaalbaar geweest. Dolf had hem thuis moeten brengen, ofschoon het twijfelachtig was of Dolf zelf wel heel vast op zijn beenen stond. Oom zou er zeker weer danig van lusten als hij thuis kwam, en de meisjes sliepen in, met het tooneel tusschen oom en tante Beever voor den geest
‘Ik geloof wel, dat Sam u zou willen helpen als gij 't hem vroegt en als hij kon,’ zei mevrouw Meinert, toen zij op 't punt was in bed te stappen en dit was 't eerst dat ze weer over de treurige zaak sprak.
‘Ba!’ antwoordde haar echtgenoot. ‘Ik zou 't hem nooit vragen, al kon de stakkert 't doen. Ik ga liever bedelen dan een cent van dat wijf aantenemen.’
Hiermee was dit punt afgepraat. Als Sam 't gehoord had, zou zijn hart van blijdschap hebben opgesprongen. Hij had er wel over gedacht of hij niet behoorde te presenteeren zijn zwager te helpen, maar hij wist dat hij 't toch niet kon.
Den volgenden dag ondervond de familie Meinert dat de faam vleugels heeft en de wereld kwaadsprekend is. Als een loopend vuurtje ging de booze tijding, die de mail had aangebracht, door de stad en 't onmiddellijk gevolg was, dat de leveranciers als paddestoelen uit den grond

{==15==} {>>pagina-aanduiding<<}

opkwamen en zich legerden voor de deur van den rijken Oosterling, die hun op eenmaal met al zijn schatten dreigde te ontsnappen. Elk wilde er nog van halen wat er van te halen was, zooals eene echt Hollandsche spreekwijze dat uitdrukt.
Deze omstandigheden gooide alle plannen den vorigen avond beraamd in duigen. Onder dezen indruk was 't uit met het krediet en zou de familie in Amsterdam geen oogenblik rust hebben. ‘Wij zullen elders moeten zoeken,’ zei Meinert, ‘als wij bij mijn plan blijven, dat ik alleen naar de Oost terugga. 't Beste zal wezen dat wij ons huis en meubels verkoopen, onze schulden hier afbetalen en dat gij op een dorp in Gelderland rustig en stil gaat leven, totdat ik terugkom.’
't Trof toevallig dat 't voorjaar aankwam en de eerste stralen van de zon door de ruiten keken, toen meneer Meinert deze zijne meening uitsprak. Hieraan was 't zeker voor een groot deel toeteschrijven, dat zijn voorstel niet onmiddellijk verworpen werd en zelfs ernstig in overweging genomen. Als pa een mooie villa bij een vriendelijk dorp kon vinden en mama een wagentje met... al was 't dan maar met één paard gaf, dan zou zij er wel zin in hebben, en dan zouden de meisjes wel mee wollen ook. Ze konden als 't haar niet beviel tegen den winter altijd weer naar de stad trekken. Ook zou 't geen jaar duren zeker, voordat pa dien boel in Indië geredderd had.
Meneer Meinert zuchtte. Hij was weer geheel ontnuchterd. De kunstmatige overspanning van den vorigen avond was voorbij en hij zag maar al te goed in, dat 't duurste wat hij doen kon zou wezen, deze onschuldige wezentjes achtertelaten. Dat zou hem handenvol geld kosten. Hij besloot ze liever meetenemen dan die proef te wagen. ‘'t Was dom van mij,’ zei hij bitter, ‘dat ik mij gisteren niet wist intehouden, toen ik binnenkwam. De jongeheeren die hier waren (zeker om een paar van de meisjes weer 't hoofd op hol te brengen) hebben stellig hun

{==16==} {>>pagina-aanduiding<<}

mond niet kunnen houden en gij kunt zeker zijn, dat er vandaag op alle sociëteiten en koffiehuizen over ons gebabbeld wordt.’

Een van de ergste gevolgen van de gebeurtenis die de familie Meinert in zoo groote verlegenheid bracht, was dat Antoine Tekel op zekeren dag zijn vrind Dolf naar het kantoor zag komen en aan den loopjongen een kwartje in de hand stoppen als hij meneer Tekel vertelde, dat hij, Dolf, dien avond om tien uur in het Poolsch koffiehuis zou te vinden zijn en zijn vrind daar wachtte. Antoine kon niet anders dan zich over die tijding verheugen en aan de uitnoodiging gevolg geven. Dolf propone de hem aanstonds naar eene naburige restauratie te gaan, waar hij gezorgd had voor een klein soupertje. ‘Ik heb voor uzelven en mij zulke prettige dingen meetedeelen,’ zei hij met gedwongen vroolijkheid, ‘dat wij wel een paar goede fiesschen zullen noodig hebben, ik om 't te vertellen en gij om 't aantehooren’..... en alzoo gingen zij samen naar de aangewezen plaats, waar ze in een afzonderlijk vertrek voor twee personen gedekt vonden en weldra, gelijk ze meermalen gedaan hadden, vertrouwelijk tegenover elkaar zaten.
‘Ik zal maar op eens met de deur in 't huis vallen,’ begon Dolf, toen ze na geëindigd souper een nieuwe flesch hadden laten brengen. ‘Mijn geld is op, mijn vader's geld is voor 't moment ook op; ik kan u geen crediet meer geven en niet langer de eer hebben uw kassier te zijn. Bovendien heb ik het geld, dat ik u voorschoot, binnenkort zelf dringend noodig, 'tzij dan in eens of in vaste termijnen. Tot tijd en wijle dat de oude, die met de heele santekraam naar de Oost gaat, den boel daar weer op orde gebracht heeft en met zijn zakken gevuld terugkomt moet ik zoowat zien rondtescharrelen. Gij weet: werken kan en wil ik niet, zoolang het niet dringend noodig wordt en dat behoeft ook niet in de eerste twee jaar, als

{==17==} {>>pagina-aanduiding<<}

gij en anderen mij maar behoorlijk teruggeven wat ik van ze hebben moet. Hier heb ik alles in mijn zakboekje opgeschreven. Gij staat in 't krijt voor zesduizend gulden, oude jongen! een sommetje dat gij gemakkelijk in drieën of vieren kunt afdoen. Ik wil mij zelfs, als dit u beter schikt, voor langer termijnen laten vinden..... Maar kom, laat ik jou eens inschenken en drink eens. Ik zie dat ik je meer aan 't schrikken gebracht heb dan in mijne bedoeling lag,’ en de goedhartige Dolf hief zijn eigen glas op, nadat hij beide glazen boordevol geschonken had, en stiet met zijn vriend aan. ‘Ik had 't wel kunnen begrijpen,’ vervolgde hij, ‘toen de oude mij er ook zoo rauw mee op 't lijf viel, moet ik erkennen dat ik ook wel een beetje ontstelde. 't Is dan ook alles bij mekaar genomen een allerberoerdst geval, maar wij zijn dat meer gewend in de Oost, en de oude heeft energie genoeg om er zich weer bovenop te helpen.... Je bent toch niet te erg geschrokken, hé?’
Antoine was zich nu in zooverre meester, dat hij antwoorden kon reeds minder dan zooeven ontsteld te wezen. 't Was maar de oogenblikkelijke, eerste indruk. Op zichzelf was 't een zeer gewoon geval. 't Speet hem voor de familie Meinert. 't Was verduiveld jammer voor mevrouw en de meisjes vooral, maar hij twijfelde ook niet, of meneer Meinert zou alles wel gauw weer op orde brengen. 't Gebeurde zoo dikwijis dat die zaken in de Oost beter terecht kwamen dan iemand had kunnen vermoeden. Als hij door zijne oom of zelf iets voor de familie Meinert doen kon, was hij ten volle bereid.
Antoine deed op deze manier wat in dergelijke gevallen gebruikelijk is, maar ondertusschen trilden zijne lippen en beefde zijne stem. Meer dan hij zou hebben willen erkennen, had de mededeeling van Dolf hem verschrikt. Hij hoorde voor 't eerst dat hij zijn vriend zesduizend gulden schuldig was. Hij had wel is waar al lang begrepen dat 't een aanzienlijke som moest wezen, maar het juiste

{==18==} {>>pagina-aanduiding<<}

bedrag had hij nooit geweten. Door eene onbegrijpelijke lichtzinnigheid, die nog dagteekende van zijne eerste jaren op het kantoor, had hij nooit een enkelen gulden dien hij van Dolf geleend had genoteerd en deze, die te royaal was om er over te spreken, had hem daaraan nooit herinnerd. Antoine stond dus op eenmaal voor een afgrond, of zoo ge liever wilt voor een berg, die tot aan de wolken reikte en alle mogelijkheid van bestijgen en overklimmen wegnam. Waar zou hij die som vandaan krijgen? Hoe zou hij ook zelfs met de langste termijnen die schuld kunnen delgen?
Hij was reeds genoeg in den geest van den groothandel doorgedrongen om te bekennen dat zesduizend gulden in zijn omstandigheeen een ontzettende som was, maar hij was in de laatste maanden vooral zoo gewoon geweest op de schatten van zijn oom en zijne eigen schitterende vooruitzichten op het kantoor te bluffen, vooral wanneer hij met Dolf in gezelschap was, dat de vernederende bekentenis hem ook nu niet over de lippen wilde, dat hij ook nu den grooten heer bleef spelen.
‘Wij zullen die zaak gemakkelijk kunnen schikken,’ zeide hij met eenige aarzeling, maar toch op vrij hoogen toon: ‘Ik zal het natuurlijk aan u overlaten de termijnen te bepalen, want eerlijk gezegd is het mij op 't moment een beetje ongelegen, om die som in eens aftedoen. Eigenlijk moest ik u beknorren, dat gij 't zoo hoog hebt laten oploopen. Gij weet zelf dat gij nooit over dat punt wildet praten, en daardoor heb ik misschien meer dan billijk was van uwe goedheid misbruik gemaakt. 't Zou mij spijten, als gij daardoor nu in ongelegenheid waart, maar gij begrijpt’......
Neen, dat was volstrekt de bedoeling niet. Zoo erg was 't niet, dat Dolf nu al dadelijk in ongelegenheid zou verkeeren. Als hij over drie maanden op duizend gulden kon reken, was hij voldoende tevreden. Hij hoopte maar niet, dat Antoine 't onaangenaam zou vinden. Hijzelf vond 't

{==19==} {>>pagina-aanduiding<<}

erg ploerterig over geldzaken te moeten praten en juist daarom had hij er een soupertje van gemaakt. Hij zou Antoine liever nog maar eens inschenken. Morgen konden ze een klein onbeduidend stukje op zegel er van opmaken. Dan behoefden zij er niet verder over te praten. Hij had een vervloekten hekel aan die soort van dingen.........................
Antoine had vreesselijke hoodpijn, toen hij dien avond naar bed ging. Dat kon toch niet enkel van den wijn wezen, ofschoon de heeren zich niet onbetuigd gelaten hadden!..:



{==20==} {>>pagina-aanduiding<<}

Acht-en-dertigste hoofdstuk.

Een dag met hoofdpijn.

Den volgenden morgen werd Antoine ook met hoofdpijn wakker. 't Was de schuld van den wijn, die (hij herinnerde 't zich heel goed) bijzonder zwaar geweest was. Hij was in de laatste maanden niet gewoon 's avonds zóóveel wijn te drinken. Ook schonk Dolf altijd woest en had er kennelijk pleizier in iemand dronken te maken. Dolf was een fideele jongen. Hij had het souper besteld en zeker ook al den wijn op zijn rekening genomen. Dolf was daar altijd toe bereid. Hij, Antoine, was zoo mal niet om voor een ander te betalen. Als een ander gek genoeg was 't voor hem te doen, zou hij dat niet kwalijk nemen of beletten. Hij was in dat opzicht ook al vrij wat wijzer dan vroeger geworden. Hij had een doel, een mooi vooruitzicht.... als hij een paar jaar verder was, zou alles er heel anders uitzien dan nu, als zijn oom eens dood was en hem de firma naliet met een flink kapitaal om den boel te drijven, dan zou hij spoedig met zijn koets rijden. Iemand, die zulke vooruitzichten had, mocht zich niet weggooien. Door met Dolf omtegaan, deed hij misschien al iets, wat, wel beschouwd, niet voorzichtig was. Dolf was bekend als een doordraaier. Menschen als oom Melder trokken voor jongelui als Dolf den neus op. Maar 't was wezenlijk een royale vrind. Hij was gul, altijd opgeruimd en Antoine had aan hem bijzondere..... hè, daar

{==21==} {>>pagina-aanduiding<<}

schoot hem te binnen, wat er gisteravond tusschen hen beiden besproken was. Dolf had hem om geld gevraagd, om teruggave van 'tgeen hij Antoine had voorgeschoten en dat was opgeloopen tot een ernorme som..... was 't niet zesduizend gulden geweest? Ja, Antoine meende zich te herinneren, dat 't wel zooveel geweest was. 't Was zeker al wel drie of vier jaar dat hij af en toe geld van Dolf geleend had. 't Waren somtijds nog al vrij aanzienlijke sommetjes geweest. Hij herinnerde er zich een van vijfhonderd en nog een van achthonderd gulden; en Dolf had ze altijd weten bij mekaar te brengen en 't in zijn zakboekje opgeschreven en nu was 't opgeloopen tot..... ja, kon 't wel zoo hoog opgeloopen zijn?
Antoine kreeg nog meer hoofdpijn, toen hij hierover begon natedenken en te rekenen. Hij wou Dolf niet verdenken, hij moest erkennen, dat 't niet waarschijnlijk was, dat iemand die altijd zoo rojaal was, hem in den nek zou zien, maar Antoine was in de laatste maanden soliede geworden. Hij rekende altijd en bij alles, en had plezier in rekenen gekregen. Hij schreef nu ook alles op, en maakte van tijd tot tijd zijn balans, evenals dat op het kantoor gebeurde - maar hij was vroeger niet zoo geweest - hij had Dolf blindelings vertrouwd, of liever geen oogenblik aan terugbetalen gedacht. Als 't op haren en snaren gezet werd, kon Dolf eigenlijk niet eens bewijzen dat.... Hier kreeg Antoine nog meer hoofdpijn en wreef hij zich onrustig over de slapen.... Dolf kon hem niets maken als Antoine weigerde, op grond dat hij door zijn vrind was afgezet. Hij kon desnoods aan iedereen vertellen, dat hij Antoine geld geleend had, maar dat was ook alles; en de naam van Antoine was sinds lang beter dan die van de geheele familie Meinert....
Maar Dolf kon zich bij oom Melder vervoegen, en oom Melder was geen man om zulke praatjes uit de hoogte aftewijzen. Daarvoor stond Antoine nog niet vast genoeg in zijne gunst. Oom Melder zou aan 't onderzoeken gaan.

{==22==} {>>pagina-aanduiding<<}

Dolf behoefde zichzelven niet te ontzien, om hem op de hoogte te brengen. Oom Melder, die, zooals Antoine dikwijls gemerkt had, aan niets ter wereld zoo'n hekel had als aan insoliditeit van gedrag, zou een heelen boel dingen te weten komen, al hoorde hij ook niet alles in geuren en kleuren, en dan was 't uit met de gunst, dan zou oom de handen van hem aftrekken, dan zou hij al zijn mooie droomen in rook zien verdwijnen..... het angstzweet brak Antoine uit bij deze voorstelling. Zijn hoofdpijn werd ondragelijk, en hij wentelde zich om en om in zijn bed.
Een oogenblik kwam de gedachte bij hem op, tante Melder alles te vertellen. Tante Melder was eene vrouw, en vrouwen hebben nooit zooveel afkeer van zondaren gedurende de dagen hunner zondigheid, als sympathie voor het berouw, dat de misdaden en zwakheden des vleesches moet verzoenen. Als hij tante alles vertelde, zou zij medelijden met hem hebben, hem waarschijnlijk de middelen verschaffen om zich van Dolf lostemaken..... Antoine voelde dat zijn hoofdpijn iets beter werd en zag een bleeken lichtstraal door de dikke wolken heen breken..... Als hij alles letterlijk opbiechtte aan zijne beschermheilige, of ten minste zooveel als zij weten moest, zou hij Dolf kunnen betalen en alles, wat achter hem lag, vaarwelzeggen..... Maar kon tante Melder hem helpen zonder oom in den arm te nemen? Moest zij niet bij alles een beroep doen op diens geldkas? 't Betrof hier geen vijfentwintig gulden, die zij op haar toilet kon uitzuinigen, 't betrof een vrij aanzienlijke som, waarvoor een dames-spaarpotje veel te klein zou wezen..... De hoofdpijn verhief zich weer en Antoine prevelde iets, dat vrij wel op een vloek geleek. Hij had wel lust om uit het raam te springen, of een ander heldenfeit te doen, waardoor hij ineens van zijn schuld en van zijn hoofdpijn zou afwezen, maar hij had geen moed genoeg om dat denkbeeld vasttehouden, en kroop dus diep onder de dekens, alsof hij bang was voor zijn eigen pijnigende gedachten. Er was in zijn geheele familie geen

{==23==} {>>pagina-aanduiding<<}

sterveling, die hem redden kon. De Tekels waren allemaal even kaal en zijn eigen vader was misschien nog de kaalste van alle Tekels. Juist uit vrees dat hij later, als hij rijk was, te veel last van hen zou krijgen, had Antoine de neven en nichten zooveel mogelijk van zich afgehouden. 't Eenige wat hij met zekerheid van hen verwachten kon, was dat ze hem zouden uitlachen, zoodra ze hoorden dat hij zich had vastgewerkt. Had hij niet nog onlangs gezien, hoe een arme bloedverwante bij een van zijn ooms ontvangen was? Een oude nicht, die met een verkleurden schoudermantel aan de deur gekomen was om zijn oom, haar vollen neef, te spreken, toen er juist een familiepartijtje was, had drie volle uren op de mat gestaan en was toen door den knecht, die gehuurd was om te bedienen, beleefd bij den arm genomen en op straat gezet. De geheele familie had een dolle pret gehad in dat geval. Een zijner tantes had zelfs de onbeschaamdheid te vragen, of de politie zulk bedelvolk niet behoorde te weren, als een fatsoenlijk gezelschap in rust en vrede verkoos te eten; en dat denkbeeld van de politie had de vroolijkheid ten top gevoerd. Antoine behoefde dus niet te vragen, hoe 't hem zou gaan als hij om geld kwam. De Tekels permitteerden aan niemand, behalve aan zichzelve, arm te wezen, want alleen hun armoede had niets schamels of afzichtelijks. Zij waren ondanks hun armoede fatsoenlijke lui. Zij mochten den eenen of anderen hunner medemenschen oplichten, nooit zouden zij diens kunstgevoel beleedigen, door de lompen hunner geldeloosheid onder zijn oogen te brengen. Bovendien, al konden zij ook, geld uitleenen deden ze nooit.
Door deze vriendelijke en hartverkwikkende wandeling in zijn familiegalerij werd de hoofdpijn van Antoine vooral niet beter. Toen hij eindelijk opstond, en na zijn sluike haren uitgekamd te hebben, een blik uit het raam wierp op het naargeestige binnenplaatsje, dat zijn vaders huis van dat der achterburen scheidde, vond hij de wereld

{==24==} {>>pagina-aanduiding<<}

nog altijd zeer miserabel en zijne eigen positie alles behalve aanlokkelijk. 't Eenige wat hem, na lang wikken en wegen, niet gansch verwerpelijk voorkwam, was een poging bij Dolf, die zeker wel uitstel geven zou en de termijnen (want Antoine had eene flauwe herinnering dat er gisteravond over termijnen gesproken was) wel zoo zou willen verlengen, dat 't hem mogelijk was, als 't een beetje meeliep en hij tante Melder kon bewegen om een beslissenden stap in zijn belang te doen, de schuld te rekken tot hij gered was. In dien zin besloot hij zijne eenzame overleggingen, en ging daarop naar beneden om met papa en mama te ontbijten.
't Ontbijt bij dezen tak van de Tekels was in allen deele wat een fatsoenlijk Amsterdamsch dejeuner behoort te wezen. Het was de eerste samenkomst van de familie aan den aanvang van den dag en miste zelfs de hoogere wijding van den huiselijken godsdienst niet. Al was het gezin ook diep in den nacht naar bed getrokken en zaten de oudere of jongere leden met roode oogen en bleeke wangen aan; al hadden de broers en zusters den vorigen avond op doodslag af gekibbeld en heden waarschijnlijk onder 't aankleeden elkander wederkeerig den rampzaligsten dag toegewenscht, die immer aan den hemel had aangelicht; al hadden allen 't hart ook vol van de leelijkste plannen en de onheiligste voornemens, of waren ze bereid tot de gemeenste intrigues die zich gezocht of ongezocht voordeden..... zoodra de zingende theeketel en de preutsche keuken- en werkmeid binnen waren en de beide laatsten zich op een paar matten stoelen vlak naast de deur geposteerd hadden, sloeg vader Tekel den bijbel op, dien hij altijd met klem en veel omhaal ‘Gods woord’ noemde, en las hij zijn kapittel; en zoolang dat duurde zaten de groote en kleine leden der familie op hun leeg bord en de keuken- en werkmeid, op het tipje van haar everlasting of leeren schoen te kijken, die zedig zijn neus in de kamer en den stillen kring dezer vromen stak. Voor

{==25==} {>>pagina-aanduiding<<}

geen geld van de wereld zou de huisvader deze goede gewoonte hebben nagelaten, ofschoon hij, zoodra 't groote boek was dichtgeslagen, zich ontslagen rekende van alles wat direct of indirect in eenig verband met den godsdienst stond. Hij rekende aan zijn naam en positie verschuldigd te zijn, dat de meiden den indruk kregen, in een Christelijk gezin te wonen, hoewel ge hem vijf minuten na den morgendienst in den gang kondt hooren vloeken en tieren, als zijne laarzen niet precies op hun plaats stonden of de courant niet op de minuut werd binnengebracht.
Tot voor weinige maanden had Antoine geregeld aan dezen huiselijken eeredienst moeten deelnemen. In den beginne van zijn verzuim op dat punt was er menige scène voorgevallen, maar gaandeweg, hoe meer hij in de gunst van oom Melder steeg, hoe veelvuldiger zijne bezoeken in Driebergen werden, en hoe luider zijn machtige patroon hem prees, was zijne vrijheid en de toegefelijkheid van papa ook toegenomen. Men liet hem dus zijn gang gaan, en zijn bezoeken aan de ontbijttafel werden hoe langer hoe zeldzamer. Deze morgen evenwel kwam hij op zijn tijd, juist toen papa het groote boek opensloeg en met zalving begon te lezen.
Antoine begreep eigenlijk zelf niet, hoe hij zoo op het goede tijdstip aan de ontbijttafel zat. Hij kon er geen andere reden voor bedenken, dan dat hij zich niet pleizierig gevoelde, toen hij zoo heel alleen met zijn sombere gedachten en zijn hoofdpijn was. Hij had behoefte aan variatie, aan 't zien van gezichten, die hem bekend waren, die hem niets verweten en die tegen hem opzagen. Daarom hinderde 't hem niet, dat papa en mama verbaasd opkekentoen hij binnenkwam, een paar van de jongere broers en zusters elkaar aanstootten en de werkmeid, die zooals al hare kennisjes zeiden, zeer ondeugend en ‘astrant’ was, iets bijzonder vroolijks aan 't puntje van haar schoen scheen opitemerken. Antoine keek zonder blikken of blozen naar den neus van zijn vader en scheen met dezen neer

{==26==} {>>pagina-aanduiding<<}

tedalen in de diepten der bijbelsche verborgenheden, toen de lectuur van een hoofdstuk uit de kleine profeten begon.
Antoine luisterde niet naar 'tgeen de oude wijsheid der ouden hem verkondigde, al sprak zijn vader met eene waardigheid die menigen kleinen profeet in de schaduw zou gesteld hebben, als niet, zelfs in deze wereld van ijdelheid en vormen, de geest krachtiger was dan de klank. Antoine ergerde zich evenmin aan het onnatuurlijke en comedieachtige 'twelk over de geheele vertooning verspreid lag. Hij zat, behalve met zijn boterham, met zijn zesduizend gulden van Dolf in den maag en voelde zich alles behalve op zijn gemak, als hij 't eene plan voor 't andere na verwierp en zoo dikwijls hij weer op de eenige volledige uitkomst, de belijdenis van zijne schuld aan oom Melder terugkwam, weer van vorenaf de rij der mogelijkheden en waarschijnlijkheden begon doorteloopen, omdat dit uiterste tevens het verschrikkelijkste was. Het plan van zooeven bleef dan ook aan 't slot van alle overleggingen alleen over. Zoodra hij een oogenblik tijd had, zou hij Dolf een briefje schrijven en van dezen uitstel zien te verkrijgen.
Antoine werd uit deze overleggingen en besluiten opgeschrikt doordat zijn papa den familiebijbel dichtsloeg en aankondigde dat hij den morgendienst met het gebruikelijke gebed zou besluiten. De handen werden daarop gevouwen, alle vrouwelijke leden der familie, klein en groot bogen het hoofd in den schoot en de chef van 't gezin las een van die lange, verhandelingachtige preekjes, in den vorm van een gebed voor, waarmee misschien meer zin voor het hoogere gedood dan opgewekt is.
Daarop schoven de meiden hare matten stoelen met veel beweging achteruit, om ze vervolgens naar den keuken meetenemen, loosde mama een zucht, die zeggen moest dat zij blij was van den morgendienst ontslagen te zijn, of dat ze met huivering en beving het werkelijke leven na deze stichting binnenstapte, en haastte de huisvader zich zijne scha aan boterhammen en kopjes thee in

{==27==} {>>pagina-aanduiding<<}

tehalen. Toen hij deze eerste behoefte bevredigd had, keek hij vergenoegd den kring der zijnen rond en rustte zijn oog met welgevallen en bijzondere aandacht op zijn oudsten zoon.
‘Antoine,’ zei hij, ‘ik ben bijzonder verheugd u heden morgen bij onze huiselijke godsdienstoefening tegenwoordig te zien. Er zijn oogenblikken in het leven waarop 't meer dan noodig is, eene leiding bij onze dankbaarheid te bezitten, het hart, dat van erkentelijkheid klopt, te kunnen buigen naar de uitspraken der Heilige Schrift, welke is Gods woord.’
Antoine keek zijn vader aan, alsof hij lust had de opmerking te maken, dat er vele huichelaars in de wereld zijn, maar nergens meer dan in de nabijheid van een preek- of bidstoel. Hij vergenoegde zich evenwel met smadelijk te glimlachen.
‘Ik heb eene bijzonder gelukkige tijding voor u, Antoine,’ vervolgde zijn vader. ‘Gij weet misschien dat ik gisteren naar Driebergen geweest ben.’
Neen, Antoine wist dat niet. In de gegeven omstandigheden deed hem die mededeeling zelfs geen pleizier. Hij werd eenigzins ongerust, ofschoon 't een onmogelijkheid was, dat oom Melder reeds iets van zijn zaak met Dolf kon weten. Hij zei vrij norsch, dat hij zoo iets moeilijk kon weten, daar niemand 't hem gezegd had en hij gistermiddag niet thuis geweest was, maar bij een van de kennissen van zijn oom gedineerd had.
‘Nu,’ antwoordde zijn vader, die bijzonder goed gemutst scheen en blijkbaar in een stemming was om van zoonlief wat te verdragen, ‘ik neem u ook niet kwalijk, dat gij het niet weet. De jongeheer is gisteravond of liever van nacht ook nog al laat thuis gekomen. Natuurlijk een feestje gehad met een paar vrinden en wat langer dan gewoonlijk zitten praten. Ik weet hoe dat gaat... maar anders zou ik u gisteravond al dadelijk verteld hebben wat er in Driebergen zooal is bepraat geworden. Ik

{==28==} {>>pagina-aanduiding<<}

verzeker u, gij zoudt er pleizier in gehad hebben. Oom was extra in zijn humeur. Ik geloof dat de jongeheer al een heel vast voetje bij hem heeft.’
Antoine bromde iets dat als eene toestemming of als een teeken van ontevredenheid kon gelden, en maakte vervolgens de opmerking dat pa beter zou doen hem maar opeens te vertellen wat er van de zaak was. Hij vond 't heel pleizierig dat papa een prettigen dag in Driebergen doorgebracht had, maar begreep niet, waarom dat voor hem zoo'n bijzonder goede tijding was.
‘Ho! ho!’ zei zijn vader, ‘gij moet zoo'n vaart niet nemen. Jongelui zijn altijd zoo voorbarig en willen dadelijk van alles 't fijne weten. Ik zeg nog eens dat ik 't u gisteravond al zou verteld hebben als gij thuis geweest waart, maar, zooals ik zei, de jongeheer kwam van nacht laat pas thuis.... Nu, men is maar eens jong en we zijn ook jong geweest. We weten wel hoe dat gaat en als men den heelen dag op 't kantoor gezeten heeft en de patroon moet erkennen, dat men de ijverigste zijner bedienden is, dan mag men 's avonds wel eens een potje breken. Ik zeg maar dat ik wel velen kan, dat de zon in 't water schijnt.’
Antoine gaapte hier op eene in 't oog vallende wijze. 't Kon een gevolg van zijn hoofdpijn wezen, die nog lang niet over was. 't Was ook mogelijk dat 't voortkwam uit wrevel over 'tgeen hij onder goede vrinden ‘'t zaniken van den oude’ zou genoemd hebben. Hij verbeeldde zich namelijk, dat hij al begreep waar 't heen moest. Oom Melder had hem weer geprezen. Dat was de goede tijding, waarop zijn papa gezinspeeld had. Oom Melder had zeker weer een hoogdravende lofrede over de stiptheid en het zedige gedrag en de bescheidenheid van zijn hoopvollen neef gehouden, en papa Tekel had uit die goedkoope zeepbellen weer luchtkasteelen gebouwd, waarbij zijn vaderlijke ijdelheid in 't zonnetje had gezeten en haar pijp gerookt had. Antoine bleef dus, ook nadat hij gegeeuwd had,

{==29==} {>>pagina-aanduiding<<}

een onverschillig gezicht zetten en keek zijn vader met wrevel aan. Zijn hoofdpijn was nog niets beter en zijn humeur tienmaal slechter geworden.
Doch indien 't zich ook duizendmaal leelijker had vertoond, zou papa Tekel toch volhard hebben in zijn goeden luim. De onvriendelijke uitdrukking op Antoine's gezicht scheen hem zelfs eer pleizier te doen dan te ergeren.
‘Gij weet niet, mijn beste jongen!’ zei hij, ‘wat een geluksvogel gij zijt. Behalve de lieveling en het troetelkind van uwe tante zijt gij de bewondering van uw oom, die, zooals iedereen weet en ik vrij durf zeggen, zonder den braven man te miskennen, die anders bekend staat voor een zeer onvriendelijk man, een soort van oorwurm’.... Antoine gaapte hier weer en nu met een overspanning, die zijn kaken ernstig bedreigde..... ‘Uw oom is bijzonder, ik zeg bijzonder met u ingenomen. Hoe dat komt en wat daarvan de oorzaak mag zijn, wil en durf ik niet beslissen. Gij hebt zeker eigenschappen die wij, uwe ouders en huisgenooten, nooit op den rechten prijs hebben weten te stellen, eigenschappen die in een koopman, naar 'tgeen uw oom beweert, onmisbaar zijn als er ten minste iets van komen zal.’ 't Was duidelijk dat het ongeduld van Antoine toenam. Hij keek op zijn horloge en zei: ‘U moogt u wel wat haasten als u wilt dat ik dat groote geheim of die gelukkige tijding vandaag nog vernemen zal. 't Zal haast mijn tijd voor 't kantoor wezen en u weet oom Melder kan niet velen, dat wij ongeregeld en niet op onzen tijd komen. Als hij eens onverwachts in de stad gekomen was en hij vond mij niet, zou 't met de gunstige opinie spoedig uit zijn.’....
De oude heer Tekel glimlachte, doch zei: ‘Ik zal natuurlijk de laatste zijn, om u van uwe taak aftehouden. Evenwel ik kan u een en ander gemakkelijk in vijf minuten vertellen. Voor een paar dagen kreeg ik een allerliefsten brief van uw tante. Zij schreef mij onder anderen dat oom Melder zich bijzonder gunstig over u had uitgelaten

{==30==} {>>pagina-aanduiding<<}

en niet onduidelijk had laten doorschemeren dat hij wel geneigd was iets voor u te doen. Zij meende daarom dat 't nu het geschikte moment was om eenen beduidenden slag te slaan. Ik moest namelijk onverwacht in Driebergen komen en bij mijn zwager aandringen op eenige verbeteringen in uwen toestand en eenige zekerheid voor de toekomst. Zonder den schijn van medeplichtigheid, zou zij daarop mijne partij trekken en mij dapper helpen. Nu, zoo gezegd zoo gedaan. Terwijl gij op 't kantoor zat en misschien nauwelijks om uw vader dacht, ben ik er op uitgegaan en heb in uw belang aan den brief van uw tante gevolg gegeven. Dat is de eerste stap geweest tot de heilrijke beslissing, die daarginds over uw lot genomen is. Ik geloof dat gij met het resultaat wel tevreden zult zijn.’
De oude heer Tekel vertelde dit op zijn gewonen hoogdravenden toon en was blijkbaar in de verwachting dat Antoine op zijne knieën zou vallen en dit staaltje van vaderlijke zelfopoffering aanbidden, maar toen daar niets van kwam, scheen 't ook goed en lachte hij schamper, terwijl hij herhaalde, dat de jongelui tegenwoordig zeer ondankbaar en bovendien nog zeer onverschillig en zorgeloos waren. ‘Wij hebben, dat is uw tante en ik, wij hebben meer voor u gedaan gekregen dan gij door jaren vlijt zoudt verwerven kunnen,’ voegde hij er bij.
Deze geheimzinnige mededeeling werd naar de gewoonte der Tekels, om als bij instinct alle leden der familie van hunne geboorte af in het complot te betrekken, in de tegenwoordigheid van al de kinderen gegeven, en dit was oorzaak, dat Antoine er meer aandacht aan begon te schenken dan anders waarschijnlijk 't geval zou geweest zijn. De bewonderende blikken zijner broers en zusters deden hem goed, ofschoon onmiddellijk de zesduizend gulden die Dolf van hem te vorderen had, als een dreigend spooksel daarachter oprezen. Hij verzocht dus beleefd maar dringend, dat zijn vader nu maar ineens zou zeggen wat hij te zeggen had.

{==31==} {>>pagina-aanduiding<<}

‘Welnu, mijn jongen!’ antwoordde deze met toenemende vriendelijkheid, ‘welnu, mijn jongen! de zaak is heel eenvoudig. Op mijn herhaalde klachten, dat gij ondanks de gunstige meening en de beloften van uw oom, nog maar altijd de oude knecht bleeft en nu al een paar jaar gewacht had op de vervulling uwer billijke wenschen naar een ruimer salaris of een... klein bescheiden deel in de winst, dat dienen kon om uwe ambitie gaandetehouden en te prikkelen, en op de verzekeringen uwer tante, dat zij wel vond dat ik daarin gelijk had en ook al lang verwacht had, dat haar man zelf 't initiatief voor zoodanige verbetering in uw toestand zou genomen hebben.... is 't ons na veel wantrouwen en menig hard verwijt, alsof eigenbelang de eenige drijfveer van ons doen en laten was.... is 't ons gelukt, zeg ik, gedaan te krijgen, dat uw oom zich zeer bepaald omtrent zijne plannen met u heeft uitgelaten, en ons beloofd heeft, dat hij eerstdaags op de een of andere wijze zal beginnen met u bij den bloei der firma te interesseeren. Hij wou mij gaarne de verzekering geven, dat hij de beste voornemens omtrent u koesterde, en ik kon er vast op rekenen, dat gij over 'tgeen hij voor u doen zou, dubbel en dwars tevreden zoudt zijn... Nu, wat dunkt u, is dat geen goede tijding?’
Antoine gaf op deze laatste vraag geen rechtstreeksch antwoord, maar vergenoegde zich met de verklaring, dat hij zeer benieuwd was te hooren wat oom met die laatste belofte bedoeld had. Hij moest zichzelven bekennen, dat al wat zijn oom deed niets waard zou wezen, indien deze hem geen gratificatie gaf in den vorm van een stuk of wat bankjes van duizend gulden, maar hij was vast overtuigd, dat oom dien vorm nimmer zou kiezen. ‘Ik zie niet in, dat wij met zulke saaie beloften een streep vooruitgekomen zijn,’ zei hij, na een paar minuten op zijn theekopje gekeken te hebben, ‘oom kan zijn woord houden, maar hij kan 't breken ook. Als hij 't houdt, kan

{==32==} {>>pagina-aanduiding<<}

hij de vervulling onzer wenschen nog jaren lang uitstellen en dan zijn we nog even ver.’
‘Nu,’ meende zijn vader, ‘gij hebt, verbeeld ik mij, in geen geval haast en kunt de kat rustig uit den boom kijken. Ik voor mij kan ook niet aannemen, dat uw oom lang met die vervulling zou wachten. Hij deed dit omdat ik hem zoo sterk drong, en hij zou zeker ongaarne zien, dat ik er hem weer aan herinneren moest.’
‘Hoor eens, pa,’ zei Antoine nu, ‘u zult mij een groot genoegen doen, indien u, ook al bleef dit achterwege, u niet weer met de zaak bemoeien wilt. Eerlijk gezegd, geloof ik, dat ik al veel verder zou zijn als tante Melder er zich buiten gehouden had en niet zoo heftig voor mij pleitte. Als u er nu ook nog bijkomt, kon oom wel eens heelemaal uit zijn humeur raken. Ik durf dat tante zoo niet te zeggen, maar u mag ik 't wel verzoeken.’
De oude heer Tekel zette een gezicht, alsof hij deze laatste redeneering niet begreep en veel lust gevoelde in vollen ernst boos te worden. 't Was dan ook alles behalve plezierig. De man had zich in het belang van zijn zoon, dien hij in den grond der zaak niet lijden mocht, die hem en zijne moeder benevens al zijn broers en zusters altijd met de meest mogelijke minachting behandeld had, meer moeite gegeven dan de jongen verdiende. Hij oogste daarvoor nu niets anders dan ondank. Het beleefde verzoek zich verder niet met zijne zaken te bemoeien was van den kant van Antoine eene weigering om nu of ooit de minste dankbaarheid te toonen voor hetgeen zijn vader voor hem deed ..... en de oude heer Tekel, ofschoon in dat opzicht zeer dom en kortzichtig, daar ervaring en redeneering beide hem gansch andere dingen hadden kunnen leeren, had zich werkelijk illusies gemaakt en speculeerde even goed als iedereen op Antoine's toekomst.

Antoine ging, nog steeds met hoofdpijn, naar 't kantoor. Hij was wrevelig en ontevreden op zijn vader. De

{==33==} {>>pagina-aanduiding<<}

ijver, waarmee deze zijne belangen behartigde, maakte hem knorrig. Waarom nu juist, nu hij in zorgen zat over zijne schuld aan Dolf, hem gepaaid met allerlei vooruitzichten en mooie wenschen? Waren wenschen en vooruitzichten niet het ongeluk van hun geheele geslacht?.... De Tekels hadden eeuw in eeuw uit van niets anders geleefd. Zij hadden altijd overvloed van die soort van luchtkasteelen gehad en er dikwijls honderd meer gebouwd, dan al de leden der familie vereenigd konden bewonen. 't Eenige waaraan zij altijd gebrek hadden gehad, dat zij nooit hadden kunnen krijgen en dat de meesten van zijne bloedverwanten ook niet schenen noodig te hebben, als men hun onzinnig gebabbel over droomen en fantasieën in aanmerking nam, was comptant geld, een stuk of wat effecten in een brandkist of eenige inschrijvingen op het Grootboek en juist aan die soort van eigendommen had Antoine op 't moment ook groote behoefte.... Hij verachtte zijne geheele familie en noemde haar vrij luid tusschen de tanden een hoop uilskuikens.
Ondertusschen ook uit de grofste hatelijkheden aan het adres zijner familie kon Antoine geen klinkende munt slaan, en de vooruitzichten, waarvoor zijn vader zich zoo uitgesloofd had, bleven bij slot van rekening ook voor hem 't eenige stroobundeltje, waaraan zijne verbeelding zich kon vasthouden. Als oom Melder en diens vage plannen hem ontvielen, zou hij de armste aller Tekels zijn, .... en de belofte van een rijk man zijn ook een kapitaal, als men ze maar weet aantewenden en behoorlijk te beleggen.
Toen Antoine dit laatste overdacht, voelde hij dat zijn hoofdpijn werkelijk iets minder werd. ‘Ik heb al vroeger beproefd Dolfs begeerte naar de firma optewekken,’ prevelde hij, ‘maar hij heeft er nooit harder naar gebeten dan naar andere plannetjes voor de toekomst. Hij vond 't idee wel aardig, maar hij beschouwde 't, geloof ik, meer als een gunst, die hij mij bewijzen zou wanneer hij het kolossale fortuin, dat hij van zijn vader dacht te erven, in

{==34==} {>>pagina-aanduiding<<}

zaken stak, dan als een voorrecht voor hem als hij eenmaal mijn compagnon mocht worden; maar de bordjes zijn nu verhangen. Met een beetje beleid verkoop ik hem een kansje en betaal daarmee mijn schuld.’
.....................
Antoine was juist zoover gekomen en daardoor werkelijk eenigermate verlicht, toen hij zich op den schouder voelde kloppen en omkijkende een vuilen, haveloos gekleeden en blijkbaar ondanks 't vroege uur niet volkomen nuchteren vent voor zich zag. Zijn eerste beweging was zich terugtetrekken en onwillekeurig naar de plek te grijpen waar de andere hem had aangeraakt, de tweede een halfgesmoorden vloek uittestooten en den onbekenden te vragen ‘wat hij van hem hebben moest?’
‘Och, vrindje,’ zeide de andere familaar, terwijl hij een houding aannam, die te kennen gaf, dat hij zich hier, midden op de straat, op zijn terrein gevoelde en als 't noodig was zijne meerderheid zou kunnen bewijzen. ‘Och vrindje! dat zal ik je gauw vertellen, als jij je maar fatsoenlijk gedraagt, en begrijpen wilt, dat je met een gentleman te doen hebt. Jij kent mij niet, maar ik ken jou des te beter. Ik ben de oudste en intiemste vrind van jou neef, een man wiens genie door de wereld is miskend geworden en aan wien jij verplicht bent, dat er wat meer van jou gekomen is dan anders. Evenals neef ben ik ongelukkig geweest in al mijn ondernemingen. We hebben mekaar hier in de laatste maanden weerom gevonden, allebei in omstandigheden die niet precies overeenkomen met 'tgeen wij vroeger waren en behoorden te zijn.’....
Daar dit alles op een luiden toon gezegd werd, en de schorre jeneverbas van den spreker aan diens woorden een bijzondere kracht bijzette, begreep Antoine den man hier te moeten stuiten, wilde bij niet de opmerkzaamheid der voorbijgangers op zich vestigen en de Amsterdamsche straatjongens uitnoodigen een kring om hen beiden te vormen,

{==35==} {>>pagina-aanduiding<<}

iets waartoe deze, zooals men weet, ten allen tijde bereid zijn en waarvoor, het noodige personeel uit den grond opkomt. Hij sloeg dus een toon van welwillendheid en gedwongen beleefdheid aan en zei, dat 't daar de plaats niet was voor twee gentlemen om over hunne particuliere zaken te praten. Hij noodigde zijn nieuwen bekende dus uit hem naar een naburig koffiehuis te volgen, waar hij hem als 't niet te vroeg was iets hartsversterkends zou te drinken geven.
Dat woord ‘hartversterkend’ maakte op den haveloozen een zeer goeden indruk. Hij verklaarde zich terstond bereid de uitnoodiging aantenemen en herhaalde de verzekering, dat hij een gentleman was.
't Was nog in het tijdperk waarop de koffiehuizen onbezocht zijn, waarop een kolom, die van de biljarten stuift, en een jongen in zijn hemdsmouwen de eenige teekenen van leven geven. Antoine ging dus onbeschroomd het naaste koffiehuis binnen, waar hij toevallig niet bekend was, en wenkte den haveloozen dat hij hem volgen zou. Op het verbaasde gezicht en de halfgeuite verwondering van den biljartjongen beval hij dezen een paar stoelen in 't achterste gedeelte van de zaal te zetten en twee glazen jenever met suiker te geven. Tegelijkertijd drukte hij den jongen een gulden in de hand en fluisterde hem in: ‘getuige in een belangrijk proces. Ik moet als advocaat met hem praten’... ‘Hm,’ zei de jongen, terwijl hij den bedelaar van het hoofd tot de voeten opnam, doch hij draaide tegelijkertijd den gulden in zijn hand om. Daarop greep hij een paar stoelen die omgekeerd op 't biljard lagen, wierp ze naast een smerig tafeltje en slofte naar 't buffet om het verlangde te halen en om tevens als 't noodig was, de beslissing in dit benepen geval aan de buffetjufvrouw overtelaten.... ‘zonder suiker’ riep de nieuwe bekende van Antoine den jongen achterna.
‘En nu verzoek ik, dat je mij kort en goed zegt, wat jou 't recht geeft mij op straat aantehouden en op den

{==36==} {>>pagina-aanduiding<<}

schouder te kloppen,’ zei Antoine, ditmaal op een hoogen toon en terwijl hij onwillekeurig nog weer naar zijn schouder greep en er het stof afsloeg. ‘Ik ken je niet en heb niets met jou te maken.’
‘O,’ antwoordde de andere terwijl hij akelig grijnslachte: ‘les amis de mes amis sont mes amis. Wij hebben allemaal een fatsoenlijke opvoeding gehad en praten Fransch als water. Jou neef is, zooals ik je zei, mijn oudste en beste vrind; tot gisteren toe kon ik er bij zeggen, mijn gelijke in geldelijke omstandigheden, in fortuin, maar altijd mijn meerdere in dichterlijke gaven. Hij is dichter, mijnheer! en ik ben sinds twaalf jaar rentenier, nadat ik evengoed als hij bankroetier geweest ben en op mijn tijd net zoo goed vreemde landen gezien heb, maar de dichtkunst meneer! die wordt iemand aangeboren. Poela nascitur... zooals wij in mijn tijd op 't gymnasium zeiden.’
‘Dat alles doet er niets toe’ viel Antoine wrevelig in. ‘De vraag is of je mij iets te zeggen hebt, waarnaar ik luisteren moet of dat je alleen misbruik maakt van uwe toevallige bekendheid met’....
‘Daaraan zie ik duidelijk, dat gij geen juist begrip hebt van 'tgeen een gentleman is,’ zeide de andere en ditmaal zeer luid, opdat de biljartjongen hem zou verstaan, maar tegelijkertijd het glas jenever dat deze hem toereikte in een slok leegdrinkende. ‘Een gentleman presenteert zich zelve als er niemand zijner bekenden bij de hand is en hij graag de kennis van een fatsoenlijk jongmensch, zooals u, maken wil. Evenwel, als je mijn levensgeschiedenis niet weten wilt, is 't mij ook goed. Om mijn eerlijken, onbesmettelijken naam te bewaren, verzwijg ik dien zelfs liever en zal mij dus ook in dit geval vergenoegen met te herhalen, dat uw neef Tekel mijn intiemste vrind is, en dat ik daaraan de eer te danken heb u te kennen, zonder dat je mij kent en de vrijmoedigheid gehad heb u aantespreken zonder aan u gepresenteerd te zijn.... Als u mij nog een glas jenever zoudt willen laten geven, zal

{==37==} {>>pagina-aanduiding<<}

't mij waarschijnlijk gemakkelijker vallen u alles geregeld te vertellen. De morgenlucht oefent altijd een ungunstigen invloed op mijne spraakorganen uit....’
‘Ziedaar, neem 't mijne maar,’ zei Antoine en schoof hem zijn eigen glas toe, dat hij nog niet had aangeraakt, ‘neem 't mijne maar’, want hij schaamde zich een tweede glas voor zijn vreemdsoortigen gast te bestellen.
‘Zooals je wilt,’ zei de havelooze, en vervolgde nadat hij haastig ook dit glas geledigd had: ‘Ik ben een gentleman en als gentlemen zaken van eer met mekaar hebben, dan moeten ze die als gentlemen afdoen. Geldgebrek kan iemand dwingen tot leelijke dingen, bij voorbeeld om den een of anderen rijken gierigaard van zijn duiten te berooven of zijn eigen schuldeischers met de leege zakken te laten zitten en zelf de plaat te poetsen, iets wat een gentleman evenwel ook nog maar alleen in de uiterste noodzakelijkheid doen zal, maar wat gentlemen onder mekaar hebben, daarmee is 't een ander geval. Ik zal de eerste zijn om te erkennen, dat ik aan uw neef werkelijke verplichtingen heb. Hij heeft mij in den laatsten tijd onder omstandigheden waarvan een man van eer niet dan ongaarne spreekt, meermalen uit den brand geholpen en om zoo te zeggen zijn laatste stuk brood broederlijk met mij gedeeld. Hij had, zooals ik wel heb kunnen merken, een of ander kanaal waaruit hij gevoed werd en ik heb er dus geen bezwaar in gevonden van zijne royaliteit gebruik te maken’....... Antoine voelde hier weer een rilling. De gedachte, dat hij in de jongste twee of drie jaar dezen zuiplap ook al onderhouden had, was alles behalve hartverheffend.
‘Ondertusschen sinds gisteren zijn de bordjes verhangen, zooals ik reeds de eer had u te zeggen. Omdat wij beiden, uw neef en ik, veel verdriet hebben gehad en veel miskenning ondergaan, hebben wij nu en dan de gewoonte aangenomen ons leed te verzetten door samen om een kleinigheid te spelen. Uw neef heeft kaarten en - ik moet erkennen - veel talent en veel liefhebberij voor het spel.

{==38==} {>>pagina-aanduiding<<}

Gewoonlijk was de kans eerst in zijn voordeel, tot zij zicli na een paar dagen omkeerde en mij er weer bovenop bracht. Daar wij bepaald hadden bij de week afterekenen besloten wij onzen Zaterdag meest met twee tevreden gezichten, maar wat er verleden week geweest is begrijp ik niet. Hij is alle avonden, want we hebben die week toevallig heel druk gespeeld, alle avonden letterlijk ongelukkig geweest. Ik verzeker u plechtig, dat ik er dikwijls zelf medelijden mee gehad heb. Toen wij Zaterdag afrekenden, kreeg ik zeven gulden van hem. Nu, zooals ik zei, gentlemen moeten onder mekaar gentlemen blijven, en zooals gij weet dette de jeu is dette d'honneur. Daarom zei hij gisteren tegen me, dat ik u moest zien aantespreken, en duidde mij u uit, toen wij samen op de wacht bij het kantoor stonden. Nu, ik behoefde u maar eens te zien om u voor altijd te kennen. Ik heb een scherp oog op de menschen en daarom heb ik u van morgen uit uw vaders huis zien komen en ben u achterna gegaan, totdat ik gelegenheid kreeg om mijzelven aan u voortestellen, wat evenwel nu, na uwe verklaring van zooeven overbodig is en mij ook minder wenschelijk voorkomt als gij het gentlemanlike van dit geval soms niet mocht inzien.’
Antoine stuitte den loop dezer mededeelingen door te zeggen dat hij er genoeg van wist en zich alleen maar niet begrijpen kon, dat zijn neef een ander met die boodschap belast had en niet liever zelf gekomen was. Als hij 't wel begreep was 't om die zeven gulden te doen.
Ja, 't was (de havelooze kon en wou 't niet ontkennen) 't was om die zeven gulden te doen, ofschoon de eer van de kennismaking hem, hij verklaarde 't gaarne, ook niet koud en ongevoelig liet. Vooral indien Antoine kon goedvinden hem nog een glas....
Maar Antoine verklaarde op den meeststelligen toon dat daarvan geen sprake kon zijn, en dat hij 't zelfs hoog tijd vond deze samenkomst optebreken en elk zijns

{==39==} {>>pagina-aanduiding<<}

weegs te gaan. De eigenaar van 't koffiehuis, die door de deur van het buffet binnengekomen was, daar de buffetjufvrouw gezegd had dat er twee stomdronken kerels waren, en zij zich in geen geval op haar post wou begeven, keek met veelbeteekenende blikken ons tweetal aan en scheen veel lust te hebben aan den jongen advocaat, van wien hem de buffetjongen verteld had, te verzoeken zijn getuigenverhoor op een andere plaats voorttezetten, en Antoine had ditmaal geen lust in 't zoeken naar nieuwe leugens.
Hij zei dus dat hij geen zeven gulden bij zich had, maar dien eigen avond nog zelf bij zijn neef zou komen en ze meebrengen, doch alleen op de voorwaarde dat zijn nieuwe bekende alleen en wel onmiddellijk het koffiehuis zou verlaten, terwijl hij zelf zou achterblijven en het gelag betalen. Dat was de bepaalde conditie, die hij maakte, wilde de andere niet alle kans op het geld verliezen.
Daar Antoine ook nu weer op zeer beslisten toon sprak en geen plan scheen te hebben met deze voorwaarde te transigeeren, moest de havelooze wel besluiten zich er in te schikken. Hij deed nog ééne wanhopige poging om een derde glas jenever machtig te worden, maar voegde zich, toen die mislukte, zuchtend in zijn lot. Hij strompelde weldra het koffiehuis uit en richtte zijne schreden naar de woning van zijn intiemsten vrind om te vertellen, dat hij diens neefje gesproken en ingepakt had.
Antoine die nog een paar gezochte verontschuldigingen aan den kastelein ten beste gaf, haastte zich nu ook voort....
Toen Antoine dicht bij het kantoor kwam, was zijn hoofdpijn wel wat beter. De frissche lucht, indien er in Amsterdam sprake kan zijn van frissche lucht, had zijn slapen afgekoeld, en, ofschoon de ontmoeting met den vriend van zijn neef niet bepaald aangenaam geweest was, ja, de mededeeling dat neef alweer geld noodig had, Antoine in de gegeven omstandigheden wrevelig maakte, had de handige manier, waarop hij zich van den bedelaar had

{==40==} {>>pagina-aanduiding<<}

afgemaakt en alle opspraak vermeden, op zijn humeur eenen gunstigen invloed gehad. ‘Die oude schobbejak heeft mij waarachtig al geld genoeg gekost,’ bromde hij, terwijl hij dacht aan de sommetjes, die hij af en toe van Dolf geleend had, alleen om zijn neef den mond te stoppen. ‘Ik wou dat hij dood was en bij zijn laatste flesch jenever begraven,’ doch hij glimlachte tevens bij de voorstelling, hoeveel beweging die twee arme sukkels om zeven gulden gemaakt hadden, terwijl hij over vrij wat belangrijker som in 't nauw zat..... en die laatste gedachte frischte hem werkelijk ook een beetje op. Als hij schulden had, dan was 't ten minste een ordentelijk sommetje. Zoo diep zou hij niet licht kunnen vallen, dat hij gebrek aan een driegulden kreeg.
Onderwijl was Antoine aan het kantoor gekomen en boog hij zich om het lage deurtje binnentetreden. 't Was merkwaardig, dat 't hem nog nooit zoo sterk als nu getroffen had, dat dit deurtje zoo bijzonder laag was, ja dat die eigenaardigheid nu voor 't eerst eenen hoogst weldadigen indruk op hem maakte. Er lag toch iets grootsch en hartverheffends in de tegenstelling tusschen dat lage deurtje en dat gewichtige kantoor; dat benauwde portaaltje en de kolossale zaken die hier verhandeld werden. Antoine had dat nooit zoo diep gevoeld. Nooit was 't hem zoo duidelijk geweest, waarom legio van onze Hollandsche kooplui die benauwdheid boven luchtige kamers en hooge gangen verkiezen. In dat enge en bekrompene lag eene voortdurende streeling hunner ijdelheid. In dat nederige lag eene verrassing voor hunne werkelijke grootheid besloten. De dikke, vette slak ziet immers met hoogmoed terug op de kleine schelp, waaruit zij zooeven is voortgekropen en lacht in haar hart als de menschen weddingschappen aangaan, dat zij er niet weer in kan, omdat zij zoo groot en zoo dik, zoo welgedaan en zoo corpulent is.....
Als Antoine tijd van leven en geduld had, als hij de volle gunst van zijn oom wist te verwerven, en hij, later

{==41==} {>>pagina-aanduiding<<}

dat deurtje als heer en meester van deze groote handelszaak zou binnengaan, zich als 't ware door den smallen toegang tot deze geldkist heenwringen om daarachter te grabbelen in het goud..... dan zou hij ook zoo'n vette slak zijn en ook zoo geëerd als deze; dan zou hij ook het heelal zich zien buigen, zoodra zijne voelhoorens zich vertoonden, of hij 't hoofd langzaam ophief boven den beganen grond. Zou hij dan nog behoeven te dulden dat een gemeene bedelaar hem op straat aanhield, of dat een laffe jongen als Dolf, die een verkwister en doordraaier was, hem bij zijn naam noemde? Antoine wist en hij zwoer 't in dit geduchte portaaltje, met het oog op die halfverduisterde letters op de kantoordeur, dat hij zoo iets niet dulden zou. Ook geloofde hij niet, dat zoo iets hem dan nog zou kunnen overkomen. Hij zou, als hij zoover was en iets dergelijks gebeurde hem, de politie roepen en de politie zou den bedelaar oppakken, de politie zou den jongen losbol, die hem te familiaar behandelde, over de grenzen brengen.
Was er iets hartverheffends in dien grooten afstand tusschen geld en geen-geld? Antoine vond wel, dat daar iets hartverheffends in was. 't Kwam hem voor dat, vooral in het verband zijner gewaarwordingen en gedachten van zooeven, een man zonder geld een bedelaar verdiende te wezen, en de eigenaar van een kapitaal gevrijwaard moest worden tegen al wat onaangenaam of hinderlijk voor zijne rust was.
Onder die humane bespiegelingen opende Antoine de deur van het kantoor, die op dit moment haar cyclopenoog dichtgeknepen had, en trad met een betamelijk gevoel van welbehagen binnen. Zijn hoofdpijn was werkelijk veel beter. 't Kantoortje zag er, naar hij meende, op 't oogenblik wezenlijk vrij vriendelijk uit. Ofschoon er niet meer licht, noch meer frischheid heerschte dan anders, scheen 't hem toe dat er iets gezelligs uit die donkere hoeken keek en om den lessenaar van zijn patroon heengluurde. Er was

{==42==} {>>pagina-aanduiding<<}

toch wel iets prettigs in, te denken dat een menschenleven in zoo'n klein bestek, kalm en vredig daarheen kan vloeien, onder het verdienen van geld en het uitvaardigen van orders, die telkens nieuwe sommen naar binnen sleepten of den naam der firma meer en meer opvoerden tot de sterren. 't Was hier zoo stil en zoo kalm, alsof nooit een beursbericht deze ruimte gevuld had met zijn magische verschrikking, alsof nimmermeer een booze tijding uit verre gewesten of de koortsige beweging van een crisis hier zou worden waargenomen.
Daar zat Jansen, de boekhouder. De man had daar nu al meer dan dertig jaar net zoo gezeten, met dezelfde kleur van jas, in dezelfde gebogen houding en zichzelven jaar in jaar uit op dezelfde wijze geaccompagneerd met het eentonig en toch zoo belangrijk pen-gekras. Zelfs de kruin van dezen boekhouder was niet in 't minst veranderd en zou nooit vergrijzen of kaal geplunderd worden, want toen de eerste haren uitvielen, had Jansen zich een pruik aangeschaft, die hij elken morgen zelf uitkamde, tot ook deze vernieuwd moest worden en verjongd.
Op de beweging die Antoine maakte bij het binnenkomen, had Jansen zich niet eenmaal omgewend, noch de pen een oogenblik neergelegd. Hij had zich vergenoegd met een morgengroet, die over het kasboek heengleed, en, teruggekaatst door den lagen wand en de zoldering, gebroken vóór Antoine neerkwam. Antoine gaf hem in ruil een vrij beleefden groet terug.
Antoine vond dat die boekhouder, zooals hij daar zat en met den lessenaar scheen saamgegroeid, geheel en al in deze lijst paste, dat het tafereeltje zonder deze figuur onvolledig en schraal zou zijn, maar hij dacht tevens dat 't toch zeer waarschijnlijk was, dat hij, zoodra hij chef geworden was, Jansen zou verwijderen, omdat diens ordentelijkheid hem een voortdurend verwijt scheen, dat hij zelf nog in eenige opzichten aan de wereld verslaafd was, dat hij niet uitsluitend en onverdeeld de firma diende. Ten op-
{==43==} {>>pagina-aanduiding<<}
zichte van de moraliteit zou die boekhouder hem steeds de baas blijven, zou die onverslijtbare pruik hem een eeuwig verwijt zijn.
Antoine hing, terwijl deze gedachten hem bezighielden, met alle voorzorg en stilte zijn hoed aan den kapstok op de deur, en maakte zich reeds gereed om zwijgend zijne plaats aan den lessenaar intenemen, toen hem de lust bekroop even een blik in het achterkantoortje te werpen, het vertrek waar hijzelf zijn eerste studiën op den weg naar rijkdom en handelsgrootheid had gezet. Hij opende behoedzaam de porte-brisée en keek naar binnen.
De vier automaten, die waarschijnlijk verwachtten den patroon te zien, keken verschrikt op en wenschten hem allen instinctmatig een goedenmorgen. Antoine glimlachte en gaf hun den groet niet terug. Hij vond 't streelend, dat zij, al was 't ook bij vergissing, hem huldigden. Daarom keek hij, niettegenstaande zijn hoofdpijn nog niet geheel over was, met welbehagen het kleine kamertje in 't rond en liet hij zijn oog geruimen tijd op de reeds weer gebogen kruinen der automaten rusten.
Er waren er nog altijd vier, maar slechts één van die had hier gezeten op den dag, waarop oom Melder Antoine aan Jansen aanbeval en deze hem zijn kruk aan den lessenaar wees. De drie anderen waren op de gebruikelijke manier bezweken. Zij waren niet uit mekaar gesprongen, noch met eenig vertoon van effekt in elkaar gezakt. Ze waren eerst caduc geworden, hadden knarsend en krakend nog een poosje meegeloopen, waren daarna op zekeren dag weggebleven en onfeilbaar den daaropvolgenden kapot. Zoo scheen 't in het programma te staan, dat de dood voor dit eentonige kantoor had opgesteld, en nooit was 't bij een der belanghebbenden opgekomen, dat 't zoo niet goed was.
Antoine had bepaald schik in die bepaling van het noodlot. Hij begreep op dat oogenblik beter dan ooit, dat het zoo en niet anders behoorde. De eenige auto-
{==44==} {>>pagina-aanduiding<<}
maat, die hem als een kwajongen gekend had, begon al wat knikkebollerig te worden en zou weldra bij de anderen verzameld worden in de prullekast, waar, sinds de uitvinding van het onderling handelsverkeer der menschen bergen ijzerdraad en gebroken staal op elkander gestapeld liggen. 't Zou Antoine zelfs plezier doen, als dat niet zoo heellang meer duurde. 't Gaf geen houding en zou bepaald zijne waardigheid afbreuk doen, als hij dien ouden man nog hier vond, wanneer hij op eenen zomerschen morgen zijn hoofd werkelijk als chef door de porte-brisée zou steken, en 't was voor den automaat zelven beter, dat hij dien dag maar niet beleefde. Antoine zou hem immers in het belang der firma naar huis moeten sturen. Als hij dat niet deed, zou 't zijn omdat hij een medelijdend hart had, maar hij zou geen medelijdend hart hebben. Hij zou in dat geval zichzelven overtuigen, dat een man, die aan 't hoofd van een aanzienlijk handelhuis staat, geen zoodanig hart hebben mag. De automaat zou verwijderd worden. 't Was dus veel beter, dat de dood er zich mee bemoeide en den bediende van den lessenaar riep. Er waren licht menschen die te bekrompen waren om de motieven van een rijk man te begrijpen, en die het wegzenden van een hoogbejaarden bediende met eenen anderen naam zouden kunnen noemen dan 't verdiende... en daarom was 't beter dat die quaestie niet behoefde aangeroerd te worden. Antoine grinnikte bij de gedachte, dat zoo iets tusschenbeide kon komen en knikte den ouden man toe, toen deze verbijsterd opkeek, alsof hij hem reeds vaarwel zei, en bedankte voor de welwillende wijze, waarop hij die zaak wel ten einde wou brengen. Daarop sloot hij de deur, en keerde tot zijn eigen lessenaar terug. Zijn hoofdpijn was nu bijna geheel geweken.
Evenwel, toen hij daar weer stil en rustig neerzat, verhief zich ook weder de pijn, tegelijk met zijn wrevel en misnoegen Voor eenige oogenblikken verwijderd door de luchtkasteelen die hij gebouwd had, kwam de gedachte

{==45==} {>>pagina-aanduiding<<}

aan al wat hij in deze korte morgenuren gedacht en ondervonden had met vernieuwd geweld terug. De werkelijkheid, die hem benauwde en beangstte dreef weer boven en de droombeelden weken op den achtergrond. 't Werd hem duidelijk, dat zijn fantasie alleen het leven aan die beelden had gegeven, dat er veel moest gebeuren, vóórdat zij recht van bestaan zouden krijgen.
Indien hij zijn oom opvolgde, zou hij eenmaal hier den scepter zwaaien.... maar zou hij al die hinderpalen, die hem den wreg naar dat grootsche doel versperden, op hun tijd kunnen overwinnen? Indien hij hier baas was, zou hij zich wreken op al die onschuldige martelaars van het doodende kantoorleven..... maar zou hij ooit de baas zijn?
't Was blijkbaar dat de mededeelingen uit den mond van zijn vader, ondanks Antoine's schijnbare onverschilligheid, diepen indruk gemaakt hadden op zijn gemoed, dathij meer dan hij zichzelven wilde bekennen, onder den invloed van die goede tijding stond. Al was 't een belofte zonder zekerheid of bepaald plan, 't was een bewijs van de genegenheid, die zijn oom voor hem koesterde, en eenmaal te avond of morgen zou die belofte worden vervuld..... Maar Antoine had haast. Zooals het nu stond kon hij 't geen jaar uithouden. Reeds dadelijk moest hij voor 't minst zekerheid hebben, eene zekerheid waarop hij verbindtenissen kon aangaan, die hij om zoo te zeggen in betaling kon geven, en als dat niet gebeurde, niet heel spoedig gebeurde, dan zou er een bom barsten en alles vernielen wat hij had opgebouwd, en nog pas met zooveel voorliefde en ingenomenheid had staan te bekijken...... Antoine schoof zich onrustig op zijn kruk heen en weer, en wreef zenuwachtig zijne slapen......
Er kwam onder al deze tegenstrijdige indrukken en gewaarwordingen dezen morgen niet veel van het kantoorwerk. Zelfs moest Jansen hem een paar maal aan eenige dringende brieven herinneren, eer Antoine naar de pen

{==46==} {>>pagina-aanduiding<<}

greep, en kreeg de loopjongen op een vraag van dadelijk belang in 't geheel geen antwoord. Antoine was te veel in zijne droomen verdiept, om op den loopjongen te letten. Hij stelde zich voor, dat zijn oom hem een aandeel in de zaak afstond, dat deze hem de firma geheel overdroeg, dat hij volmaakt heer en meester zou zijn van zijn doen en laten.... en daartegenover verbeeldde hij zich dat Dolf geklapt had, dat zijn oom in verontwaardiging over zijn valschheid en bedrog de handen van hem aftrok, dat hij schandelijk werd weggejaagd, dat dezelfde loopjongen, die daar eerbiedig stond te wachten, de tong tegen hem uitstak, dat de oudste automaat grijnsde, en dat Jansen, de eerzame boekhouder van deze wereldberoemde firma, even over den schouder naar hem omkeek en hem vroeg, of 't niet dom was aan zoo'n mooie zaak verbonden te zijn, zulke prachtige vooruitzichten te hebben en dat alles wegtegooien voor een weinigje genot, een fijne flesch en lichtekooien..... Antoine voelde, dat hij dien houten boekhouder zou kunnen vermoorden en tevens dat hij zich niet zou weten te bergen als die man dat tot hem zei; want Antoine was zelf verzot op de firma.... hij geloofde zelf dat hij in staat zou wezen een paar van zijn geliefkoorsde uitspanningen opteofferen, als hij daarmede het gebeurde ongedaan kon maken en zijn plaats op dit benauwde kantoortje behouden.

's Middags voor beurstijd zocht Antoine zijnen vriend Dolf op. Na eenig zoeken vond hij hem in een koffiehuis van den vierden rang, tegen zijne gewoonte, zoo 't scheen in vollen ernst, in een courant verdiept. Dolf had zelfs een peinzenden trek op 't gelaat. Toen hij Antoine zag binnenkomen, stond hij op en kwam naar hem toe. ‘Gij zult u wel verwonderen mij hier te vinden,’ zei hij. ‘Gij weet, ik kom hier in den laatstentijd zelden, maar we moeten ons bezuinigen en ik ga mijn leven be teren. Zooals gij ziet ben ik al begonnen met de krant,

{==47==} {>>pagina-aanduiding<<}

in plaats van de kaarten en het biljart. Als ik iets aanpak, doe ik 't gewoonlijk ineens en ferm. Ik heb de kaarten en 't biljart voor goed afgezworen. Als de vrinden allemaal zoo'n fijnen neus hebben als gij, zal ik hun 'tzelfde zeggen. Thuis blijven kan ik niet. Bij den ouden is 't ook een boel om je zelf van ellende optehangen. De heele rommel is beroerd.... maar je moet je in je lot schikken en den kop boven water houden....’
Antoine kon niet nalaten even te glimlachen. De voorstelling dat Dolf zich in zijn lot wou schikken en het hoofd bovenhouden door bezuiniging, geestkracht en arbeidzaamheid misschien wel...... was zoo komiek, dat hij meende, dat zijn vriend hem voor den gek hield. ‘Nou, dat vind ik een aardige grap,’ zei hij daarom. ‘Daar hebt ge zeker de zusters mee geamuseerd, en mama wat mee opgevroolijkt..... ofschoon ik 't plezier, om 't zoover door te voeren en in zoo'n erbarmelijke kast als een hermiet de krant te gaan zitten lezen, niet best begrijp. Ondertusschen heb ik u over mijne eigene zaken te spreken en ze zijn, zooals gij weet, in vollen ernst vrij miserabel.’
Zonder op dit laatste te letten, verzekerde Dolf nu, dat de omstandigheid waardoor Antoine hem hier vond, alles behalve een grap was, dat de zaken sinds den vorigen avond vrij wat verergerd waren en hij er waarachtig leelijk in zat.
‘Ik had zoo ongeveer uitgerekend,’ zei hij, ‘dat, als ik al 't geld, dat ik van u en anderen moet hebben, binnenkreeg, ik 't een jaar of twee zou kunnen volhouden, totdat de oude, zooals ik u gisteravond zei, in dien tusschentijd den boel daarginds weer op orde zou gebracht hebben, en met de zakken vol geld weer terugkwam. Dan zouden we allemaal hartelijk kunnen lachen om die historie, die ons zoo leelijk aan 't schrikken gemaakt heeft; maar dezen morgen ben ik op een alleronfatsoenlijkste manier wakker gemaakt, en wat me toen overkomen is,

{==48==} {>>pagina-aanduiding<<}

heeft mij den heelen dag bedorven. We waren, zoo als jij je misschien zult kunnen herinneren, als je niet al te dronken geweest bent, heel laat naar bed gegaan..... de duivel mag weten hoe laat!..... en ik was formidabel aangeschoten, zoodat ik van morgen heellang geslapen heb en den heelen dag een koppijn gehad heb om helsch te worden. Nu, dat was op zichzelf al vrij lam, maar nog niemendal bij de rest die mij is overkomen. Verbeeld je, toen ik me aangekleed had en beneden kwam, vond ik onzen gang vol van allerlei gespuis van leveranciers, waarvan de een nog langer rekening in de hand had dan de andere. Hoe ze allemaal daar gekomen waren begreep ik niet. Ik maakte zelfs in den beginne beweging genoeg en zei dat ik ze allemaal de deur zou uitsmijten maar toen begonnen ze te lachen, en werden een paar van die kerels brutaal, en zeiden, dat ze dat wel eens zouden willen zien, dat ze eerlijke en fatsoenlijke menschen waren, die ons prompt hadden bediend en die ook altijd gemeend hadden en nog meenden, dat ze met fatsoenlijke lui te doen hadden, die hun zouden betalen wat ze geleverd hadden, maar dat zij hadden gehoord, hoe we binnenkort weer naar de Oost vertrokken, en dat ze nu de vrijheid namen om eens te komen informeeren of 't ons ook gelegen kwam om hun dadelijk reeds te betalen, en dat ze meenden, dat iemand die beleefd kwam vragen om geld dat hem wettig toekwam..... enfin, ge kent die soort van redeneeringen, en ik zal je de rest dus maar liever sparen. Genoeg, 't komt, wat mij betreft, hierop neer, dat ik mij 't heele geval niet zou hebben aangetrokken, als ik er mijn eigen kleermaker en een paar restaurateurs niet onder gezien had, want de oude, die dat nu al een paar maal gehad heeft na die fameuse telegram, had 'm gepoetst en mama en de zusters zaten op onze zaal te gieren van 't lachen, omdat er zooveel waren, en ik mij zoo boos maakte..... Nu deed ik mijne particuliere schuldeischers ten minste de eer van hunne lange rekeningen plechtig in ont-
{==49==} {>>pagina-aanduiding<<}
vangst te nemen en te verzekeren, dat, terwijl ik niet twijfelde of papa zou zijne zaakjes alle behoorlijk vereffenen eer hij 't land uitging, welk laatste gerucht nog lang niet zeker was, dat ik persoonlijk mij aansprakelijk stelde voor de prompte betaling van mijn eigen schulden; eene verklaring, die, ondanks de deftigheid waarmee ik ze uitsprak, niet zooveel effect maakte als ik wel gewenscht en verwacht had, maar waarmee ze zich toch voorloopig lieten afschepen, zoodat ik de heeren met een beleefde buiging de deur heb uitgelaten.... Dit op zichzelf onbeduidende geval heeft mij aanleiding gegeven om meer bepaald bekend te worden met den staat mijner finantiën, en indien je mij op 't oogenblik niet zoo vroolijk vindt als gewoonlijk en misschien zelfs meent, dat ik veel van een kluizenaar heb, die op 't punt is zich te bekeeren en van water en brood te gaan leven, dan is dat 't gevolg van die kennismaking met den werkelijken stand van zaken. Ik heb, zooals gij weet, mij die wereldsche dingen nooit bijzonder aangetrokken en aan mijne geëerde leveranciers nooit de eer misgund van mijn naam in hun boek te schrijven, maar ik moet verklaren, dat de hoofdsom mijne verwachting of berekening verre overtreft.’
‘En daarom ben je zuinig worden?’ vroeg Antoine met een pijnlijken glimlach, want hij voelde dat dit incident zijne eigen plannen op nieuw dwarsboomde.
‘Ja, jongen! je weet als ik iets doe, doe ik 't dadelijk flink. Dat is zoo onze manier’..... hij zette een gezicht alsof hij werkelijk een held in de zelfverloochening was..... ‘Ondertusschen is 't nog niet zoover met mij gekomen, dat ik je niets presenteeren kan. Jantje! jij moest meneer eens een glas port geven, of weetje wat nog beter is, geef ons eenvoudig maar een flesch, dan behoef je mij ook niet weer inteschenken’..... Dolf lachte dat hij schudde om deze grap..... ‘Ik denk dat 't door dat leelijke gezicht van mijn kleerenfrik komt - maar ik heb een ongemakkelijken dorst,’ vervolgde hij tot Antoine.

{==50==} {>>pagina-aanduiding<<}

Antoine kon niet nalaten optemerken dat dit ongeluk zijn vriend nog wel eens meer overkwam, maar, daar hij overigens weinig tot vroolijkheid gestemd was, veranderde hij spoedig van toon en zei met een allerbedrukst gezicht, dat zij er allebei verduiveld leelijk inzaten. Dolf scheen slecht op de hoogte van zijn eigen zaken geweest te zijn, en hij, Antoine, moest gul bekennen, dat hij geen kans zag om in de eerste jaren aan 't betalen van zijn schuld aan Dolf te denken. ‘Ik geloof dat wij mekaar een handje zullen moeten helpen,’ voegde hij er met de gulhartigheid van een zakkenroller bij. ‘De hoofdzaak voor ons is, dat wij tijd winnen.’
Dolf lette niet op deze laatste opmerking, noch op het voorstel van Antoine. Gelijk bij alle menschen van die soort was zijne ziel uitsluitend met haar eigen belangen bezig en hij vervolgde dus, terwijl hij zijn glas port ineens uitdronk: ‘Zoo beroerd gemeen als deze port is, zoo gemeen is de heele historie! Je hebt terecht opgemerkt, dat ik slecht boekgehouden heb. Men moet een kantoorploert, een pennelikker zijn om zulke gepaste en juiste opmerkingen te maken - maar als jij de zaken wel bekijkt, kan jou dat van een losbol, zooals ik de eer heb te zijn, niet zoo erg verwonderen. Bovendien wat was 't geval? De oude gaf mij altijd, zooals je weet, ruim zakgeld en van de oude vrouw kon ik net zooveel krijgen als ik wou..... 't Is niet royaal van jou,’ voegde hij er gemelijk bij, ‘om mij dat te verwijten. Jij hebt de goede ziel minstens net zoo veel geplukt als ik..... Een paar maal heb ik zelfs om jou te kunnen helpen de zusters moeten te hulp roepen. 't Spreekt van zelf dat ik je dat nooit gezegd heb, maar daarom is 't ook heel natuurlijk, dat ik alles zoo nauwkeurig heb opgeschreven wat ik jou leende. Al heb ik misschien met mijn eigen geld wat los omgesprongen, dat geld was maar half van mij en daarom wou ik weten waar 't bleef.’.... Dolf zette, terwijl hij dit laatste zei, een zeer deftig gezicht. 't Was duidelijk dat hij die accuratesse,

{==51==} {>>pagina-aanduiding<<}

waar 't een ander betrof, voor een krachtig bewijs van zedelijkheid hield. ‘Ik ben, wat mijzelven betreft, misschien veel te lichtzinnig en te goed van vertrouwen geweest,’ voegde hij er met een allerkomieksten zucht bij. ‘Evenwel ben ik overtuigd dat mijne vrinden zich niet over mij te beklagen hebben gehad’..... en hij dronk in één teug zijn glas uit, om 't onmiddellijk weer vol te schenken. ‘Beroerde port in zoo'n koffiehuis - maar men went aan alles.’
Antoine zag wel, dat hij geen kans had voor zijn eigen bezwaren veel gehoor te krijgen. Evenwel zeide hij: ‘'t Is in elk geval nog een zegen voor je, dat jij op die manier geld te vorderen hebt, zoo goed als te betalen. Ik zit er vrij wat leelijker mee en vrees, dat ik u zal moeten teleurstellen, als gij gauw geholpen wilt worden.’
‘O,’ viel Dolf hem in de rede, ‘wat jou betreft is de zaak doodeenvoudig. Jij hebt een ooin en tante, die schatrijk zijn. Je tante is, zooals je mij wel eens gezegd hebt, dol op je. Je hebt 't haar maar te vragen, en als gebeurt wat je nu al een paar jaar elken dag verwacht, dat je oom jou een aandeel in zijne zaken geeft, dan ben jij er ineens uit.’
't Was waar. Antoine had tegenover zijne kennissen, en vooral tegenover Dolf, altijd erg gebluft op de genegenheid van zijne tante, en misschien nog meer op de mooie kansen, die hij bij de firma had. Gewoonlijk had hij die zelfs gebruikt om van den goedhartigen losbol geld te kunnen leenen, en daarbij weinig gedacht, dat hij zichzelven er mee in 't nauw kon brengen. Er bleef hem dan ook nu niets anders over dan de gebruikelijke uitvlucht: ‘Och,’ zei hij schijnbaar onverschillig, ‘ik wil gaarne bekennen, dat ik mijzelven dienaangaande illusies heb gemaakt. 't Is waar, ik heb van tante Melder nog wel eens een douceur gehad, maar dat was nooit veel bijzonders. Niet veel meer dan wij met ons beiden op één avond aan een souper en een paar

{==52==} {>>pagina-aanduiding<<}

fijne flesschen opkonden..... tante heeft 't zelve niet. Er zijn maar weinig mannen die op dat punt zoo royaal zijn als uw vader. Tante krijgt, geloof ik, haar kleedgeld en daarmee is 't uit. Wat ze aan huishoudelijk geld ontvangt, moet ze, net zoogoed als een schooljongen, Zaterdagavonds verantwoorden. Oom en tante leven bovendien vrij wat eenvoudiger dan ze bij u doen. En wat oom aangaat.... schoone beloften en prachtige vooruitzichten, die te avond of morgen ook wel vervuld zullen worden!... maar voor 't moment krijg ik van hem niemendal dan de schrale toelage, die gij kent. Zoo' n wezen als mijn oom verbeeldt zich altijd dat een jongmensch van een paar kwartjes in de week leven kan. Hij heeft in zijn tijd geen ander pleizier gekend dan met paatje en maatje in Stadlander thee te drinken of met de oomes en tantes eens in den zomer naar Rozenburg te gaan.... dan namen ze de koude keuken mee en bestelden voor vier personen, als ze met hun twaalven waren.’
‘Een prachtige tijd!’ lachte Dolf, terwijl hij zijn port uitdronk. ‘Ze namen dan zeker ook brood voor de eendjes mee en voerden aan de kippen de kruimels van den tulband.’
‘Ondertusschen,’ vervolgde Antoine, ‘is mijn oom, hoe dan ook, geworden wat hij is en zou ik niet graag willen, dat hij wist wat er bij ons nu en dan omgaat. Ik verzeker u, dat hij onmiddellijk de handen van mij aftrekt als hij te weten komt, dat ik schulden heb.’
Dolf lachtte luidkeels. Hij vond 't idee, dat iemand als meneer Melder plotseling verrast zou kunnen worden met de kleine en groote uitspattingen van zijn braven neef, allergrappigst.
‘Ik zou hem wel eens willen vertellen, hoe gij uwe avonden en nachten van tijd tot tijd doorbrengt,’ riep hij uit, ‘alleen om zijn deftige koopmansgezicht te zien. Hij heeft, dunkt me, veel kans een beroerte te krijgen van de schrik, en dat zou gek wezen, als hij zijn testament

{==53==} {>>pagina-aanduiding<<}

nog niet veranderd heeft. De heele boel kon dan wel eens jou neusje voorbijgaan, oude jongen!’.... en Dolf gierde 't uit van pret en sloeg Antoine op den schouder, terwijl hij hem zijn glas voorhield. ‘Kom, drink nog maar eens, vrindje! vóórdat 't zoover komt. 't Is misschien de laatste port die je te proeven krijgt, ofschoon dit allermiserabelst gootwater is’.....
Antoine vond de grappigheid van zijn vrind veel minder grappig dan deze zelf. Hij was op 't punt ernstig hoos te worden, maar, daar hij Dolf noodig had en in een goed humeur wilde houden, zei hij eenvoudig, dat hij 't heel aardig vond en dat zelf ook wel eens zou willen bijwonen, als hij er maar niet bij betrokken was. ‘Nu vind ik 't alles behalve grappig,’ voegde hij er bij, terwijl hij een zuur gezicht trok, wat Dolf aanleiding gaf tot de vernieuwde verzekering, dat die port allerberoerdst was.
‘Ondertusschen is er weinig nood,’ vervolgde Antoine, ‘dat de rust van oom door zoo'n treurig nieuwtje zal verstoord worden. Oom is tegenwoordig bijna altijd buiten en ik geloof niet, dat hij voor die soort van dingen een neus heeft. Hij is hoogstgelukkig in de zekerheid, dat ik een solied jongmensch ben en, daar ik geen beren heb, zou ik niemand weten, die er belang bij had hem dienaangaande nader intelichten. Ik heb mijn kleermaker en schoenmaker altijd prompt betaald en koffiehuisberen heb ik ook niet.’
‘Hm,’ zei Dolf, ‘dus heb ik 't genoegen meneers eenige schuldeischer te zijn! Ik moet erkennen dat dit een heele eer is, maar mij dunkt die andere heeren hadden ook wel een aandeel mogen hebben.’
Dolf zei dit met eenige minachting in zijn toon. De berekening, die blijkbaar bij de finantieele operaties van Antoine had voorgezeten, hinderde hem, terwijl zijn eerlijk gezicht in elken trek vertoonde, dat er geen plaats in zijn hart was voor zoo iets leelijks, als Antoine gedaan had.

{==54==} {>>pagina-aanduiding<<}

‘Gij kunt dus zeker zijn, dat uw oom zijn goede opinie omtrent neefje zal behouden,’ zei Dolf, alsof 't de eenvoudigste zaak der wereld betrof en 't niet eenmaal denkbaar was, dat Antoine voor zijne bescheidenheid waarborgen verlangen kon: ‘Ondertusschen helpt ons dat niet veel en zult gij op eene andere manier aan geld moeten komen. Nu gij weet dat ik 't zelf bepaald noodig heb, zal zoo'n slimme jongen als jij er wel wat op weten te vinden.’...
't Was Antoine nu duidelijk geworden, dat er van Dolf geen direct uitstel te verkrijgen zou zijn en, daar hij geen alarm wilde maken vóórdat 't bepaald noodig was, gooide hij 't op een anderen boeg en vroeg hoe groot de som van Dolfs beren wel was: terwijl hij de opmerking maakte, dat 't diens belang was de heele historie op 't sleeptouw te houden. ‘Jou oude heer,’ zei hij, ‘zal toch wel zooveel kunnen bijspijkeren, dat je vooreerst geen last van die lui hebt, en als hij eenmaal weg is en 't gerucht van de fameuse zaken, die hij onmiddellijk weer bij de hand kan hebben of van de fabuleuze rijkdommen waarmee hij terugkomt, wordt verspreid, dan bromt er geen enkele meer en gij zult ze u zien bestormen met krediet.’
‘Jij schijnt daar ondervinding van te hebben,’ antwoordde Dolf, ‘want je spreekt er over als Brugmans, maar als ik je zeg dat ik ook niet 't minste plan heb om die heeren te betalen, dan zul je mij wel beter begrijpen. De quaestie is niet of mijn kleermaker of mijn huurkoetsier wat langer op hun geld moeten wachten. Ik ben op dat punt niet teergevoeliger dan gij, en ken de loopjes wel, om die lui aan de praat te houden, maar ik moet comptanten hebben. De oude heeft alles wat hij bij mekaar kan scharrelen hoognoodig voor zijn eigen passage, en als de heele inboel verkocht is, zal er niet veel voor mij overblijven, altijd in de vooronderstelling dat de een of andere vlegel er geen beslag op legt,... maar juist om, naar uw hoogwijzen raad, mijn krediet te bewaren, moet ik geld op zak hebben en mijn rijksdaalders kunnen laten klin-
{==55==} {>>pagina-aanduiding<<}
ken. Anders laten ze mij waarachtig niet eens meer dineeren’.... zei hij met komischen ernst, ‘of kan ik à la carte gaan eten, met een glas Beiersch bier of koud water. Zulk bocht van port kan ik toch ook geen tweemaal drinken!’

Toen Antoine, die eindelijk begreep dat er voor hem geen ander uitzicht overbleef dan aftewachten en te hopen dat Dolf een anderen uitweg zou vinden, of wel dat hemzelven de een of andere wonderdadige uitredding mocht overkomen, zijnen vriend vaarwel zei, had deze nog een extra glas van de veroordeelde port laten komen, en was mooi opweg om binnen een halfuur al zijn leed te vergeten, ja, tot de volle bewustheid te geraken, dat hij, ondanks zijn benarden toestand, een fideele, beste jongen was, die een beter lot verdiende dan hem weggelegd scheen. Bij 't scheiden gooide Antoine nog even een balletje op van de mogelijkheid, dat oom Sam in hun geval voor reddenden engel zou kunnen spelen. ‘Mij dunkt,’ zei hij, ‘gij zijt met uw oom Beever op zoo'n goeden voet; als gij die vraagt u te helpen, zal hij zonder twijfel zijn beurs voor u opendoen. Beever is een fideele vent, die zelf ook wel weet wat er in de wereld omgaat en dat de braafste jongen in schulden kan raken.’
Met een paar zware vloeken beantwoordde Dolf deze aardigheid, ‘Mijn waardige oom is een fideele jongen’ zei hij, ‘zoolang als hij op mij kan klaploopen en zich bij ons aan huis een roes aandrinken aan de petit Bourgonje van den ouden, dien tusschen twee haakjes gezeid, afgerazend lekker is, maar de stumpert zit tot aan zijn ooren onder de plak van dat malle wijf. Gij zult zien dat er niks van hem terechtkomt, als wij hem loslaten. Hij zal als een zoutzak in mekaar vallen en over veertien dagen vindt ge niks van hem dan een ouden verloopen aap van een vent, die de strengen voor tante ophoudt en haar als een schoothondje achternaloopt. 't Spijt me dat ik 't

{==56==} {>>pagina-aanduiding<<}

zeggen moet van mijn eigen deftigen oom, maar zoo is hij en dat zult ge zien gebeuren..... De vent is bovendien ook altijd zoo kaal als een rot. Hij krijgt net genoeg zakgeld, om zich nu en dan een stuk intewerken aan bittertjes of port, maar verder..... geen halve cent, meneer! 't Wijf is op de duiten als een kip op de graantjes’.....
Met dit gunstige getuigenis aangaande zijn oom en tante, liet Dolf zijnen vrind gaan, en Antoine haastte zich weer naar 't kantoor, dat hem hoe langer hoe meer aantrok als 't rustigste plekje op een wereld vol verwarring, waar niets van zijn benarden toestand, maar alles van hoop en uitzicht op de firma sprak. Hij vond er tot zijn schrik zijn oom, die met den trein onverwacht van buiten gekomen was en naast Jansen zat te werken,.... alsof hij daar nooit vandaan geweest was.
Toen Antoine binnenkwam en zich haastte oom te begroeten, keek deze om, en zei op zijnen gewonen toon van beschermende welwillendheid, dat 't hem pleizier deed zijn neef te zien. ‘Uwe tante laat u groeten, Antoine,’ voegde hij er bij, ‘en vragen of gij Zondag naar buiten wilt komen om bij ons te eten. Uw papa is gisteren op een dag heen en weer bij ons geweest, en toen heeft tante, zooals ze mij later vertelde, hem tegen Zondag ook gevraagd. Alles zal zoo eenvoudig mogelijk zijn. Heeft uw vader u niets daarvan gezegd?’
Neen, Antoines vader had hem daar niets van gezegd, ofschoon deze hem wel verteld had, dat hij naar Driebergen geweest was. Overigens zou hij dolgraag van de uitnoodiging gebruik maken.
Meneer Melder vond 't nog al vreemd, dat de oude heer Tekel zijn jongen niet had meegedeeld, hoe hij niet alleen vriendelijk ontvangen, maar tegen Zondag ten eten gevraagd was. Dat was in een Tekel bepaald een ongewoon verschijnsel. Daardoor kwam zijn argwaan tegen dat geslacht weer boven, en hij merkte dus op, dat 't dan toch wel waarschijnlijk was, dat zijn zwager Antoine een heelen boel

{==57==} {>>pagina-aanduiding<<}

van de ontvangst in Driebergen verteld had. ‘Heeft hij u niets bijzonders gezegd?’ vroeg hij.
Neen, zijn vader had hem ook niets bijzonders verteld. Hij had papa dan ook maar even en dat nog wel van morgen aan 't ontbijt, terwijl al de broertjes en zusjes er bij waren, gesproken. Zooals Oom wel wist, werd er bij hen thuis elken morgen een geruimen tijd uit den bijbel gelezen, en als dat afgeloopen was was 't gewoonlijk hoog tijd om naar 't kantoor te gaan.
Antoine voelde wel, dat zijn oom hem bij dit huichelachtig verhaal aandachtig aankeek, ofschoon hij volgens zijne gewoonte de oogen half gesloten hield, maar hij stond die kleine onderzoeking manhaftig door. Zoodra de vroomheid van een der Tekels ter sprake kwam, gaf Melder altijd kennelijke blijken van ongeloof, maar Antoine had zich dat nooit bijzonder aangetrokken. De hoofdzaak was, dat zijn oom den indruk van bescheidenheid behield, dien Antoine alleen bij wijze van douceur in een bijbelblad gewikkeld had, en het geloof bleef behouden dat papa Tekel zijnen zwager de volle satisfactie had willen laten van neef te verrassen met de mededeeling van de gunsten die hij over hem beschikt had.
‘Nu,’ zei oom Melder, in dat licht blijkbaar voldaan over een en ander, ‘wij zullen dan aanstaanden Zondag 't genoegen hebben u buiten te zien,’ en hij zette met Jansen een gesprek over kantoorzaken voort, waarin hij voor een oogenblik gestoord was, terwijl Antoine aan zijn lessenaar ging zitten en zich gedurende een halfuur aan allerlei mijmeringen over eene heerlijke toekomst overgaf, alsof de tegenwoordigheid van zijn oom genoegzaam was om alle kwellende gedachten te verdrijven.
Antoine was evenals alle Tekels eene groote fantast. Hij zou aan den rand van een afgrond hebben kunnen staan en toch nog vatbaar geweest zijn voor de verleiding om luchtkasteelen te bouwen. Dat zat hem in 't bloed, dat kon geen dagelijksch verkeer op 't kantoor

{==58==} {>>pagina-aanduiding<<}

er uit krijgen, zelfs nu niet, terwijl de bergen zich opstapelden en hij op 't punt was door zijn eigen droombeelden verslonden te worden.
Wat zou oom hem Zondag te zeggen hebben? Oom zou hem waarschijnlijk 'tzelfde vertellen wat oom aan zijn vader beloofd had, dat hij eerstdaags voor de toekomst van Antoine zou zorgen, maar oom kon ook meer, veel meer zekerheid geven dan waarop zijn vader gedoeld had, oom kon hem misschien wel eene gratificatie willen geven of elk vierendeeljaars zooveel toeleggen, dat hij Dolf kon tevreden stellen. In elk geval behoefde hij niet te wanhopen, zoolang oom zoo vriendelijk en beleefd jegens hem was....
Toen 't kantoor gesloten werd, stak Antoine den laatsten rijksdaalder dien hij bezat in den zak, en stapte naar het bekende armoedige kamertje van zijn neef. Hij had 't bepaalde plan om dezen eens geducht doortehalen over zijn intimiteit met den bedelaar, die hem op straat had staande gehouden, en voor goed aan 't verstand te brengen, dat hij op hem niet langer behoefde te rekenen. Hij wilde zich voor alle gevallen van dien ellendeling ontdoen, want hij had reeds duizend angsten uitgestaan, dat oom Melder zijne intimiteit met den verloopen kerel ontdekken zou.
Antoine moest wel bekennen, dat hij in de laatste twee jaar weinig last van zijn neef gehad had, doch hij wist maar al te goed, hoe duur hij dat had betaald. Herhaalde malen had ‘de neef’ hem aangespoord om den geheimzinnigen coup, waarop hij zinspeelde, nu eindelijk te doen, maar Antoine had hem met allerlei beloften en uitvluchten weten te paaien, en telkens den mond gestopt door hem 't noodige geld voor zijne behoefte en lage uitspanningen te verschaffen. Zoolang hij naar hartelust jenever kon krijgen, was de ongelukkige voor rede vatbaar geweest, en zoolang de kans bestond, dat de bedoelde groote slag nog kon geslagen worden, was zijne ijdelheid wakker gebleven.

{==59==} {>>pagina-aanduiding<<}

Hij zei zelfs menigmaal dat hij onder dien indruk de mooiste zijner verzen maakte, waarbij hemzelven de tranen in de oogen kwamen. ‘Lieve jongen! ge weet niet welk een vertroosting 't voor mij is, dat ik een dichter ben en een jeugdigen vrind als jou heb, in wien ik mij zelven als 't ware zie herleven. 't Zou waarachtig jammer wezen als zooveel talent in dat vunzige kantoor en onder de leiding van dien ezel van een Melder moest begraven blijven, zelfs ingeval jij later de chef van die firma werdt. 't Zou eeuwig jammer wezen als wij samen nog niet, voordat ik doodga, een mooi zaakje deden. Ik had me daar zoo heelemaal op ingericht, en, zoodra als je mij noodig hebt, ben ik klaar, hoor!’
't Denkbeeld, dat zij samen nog eens een mooien schurkenstreek moesten uithalen, speelde den ouden deugniet dus nog steeds door 't hoofd, maar Antoine had slechts te zorgen voor de gewone afleiding en dat idée fixe trad na een paar dagen van zelf weer op den achtergrond. Zoo was 't in de laatste twee jaar gegaan, nu eens met meer dan met minder moeite. Alleen zorgde Antoine steeds minder met zijn neef over zijne uitzichten en de gunst van zijn oom te praten. Hij begreep dat ook bij deze omstandigheid de dood hem veel dienst kon doen, als de dood en 't noodlot hem maar een weinigje goedgunstig waren. ‘De oude schelm wordt met elken dag suffer,’ zei hij nu en dan bij zichzelven, ‘hij drinkt telkens meer jenever en wint zich vreeselijk op voor zijn ulevellen. Waarschijnlijk krijgt hij te avond of morgen een jeneverberoerte en gaat onze dichter den weg van alle poeten. Dan ben ik van hem af. De groote quaestie is, dat hij voor dien tijd geen gekheden doet.’
Toen Antoine bij zijn neef kwam, vond hij den man van dien ochtend bij hem. Beiden hadden blijkbaar de flesch weer geducht aangesproken. Zoodra Antoine het hoofd door de deur stak, werd hij met een allerjammerlijkste hartelijkheid ontvangen. ‘Daar hebt je waarachtig onzen braven kas-
{==60==} {>>pagina-aanduiding<<}
sier’ riep zijn neef hem toe, terwijl de andere de flesch tegen het flauwe licht van de vetkaars hield, en verklaarde dat er geen droppel meer in was. ‘Die zal ons nog weer wat te drinken bezorgen en bij ons aanschuiven. We zaten juist over je te praten, mijn beste jongen!’ vervolgde hij. ‘Mijn vriend die sinds van morgen de eer heeft persoonlijk met u bekend te zijn, meende, dat je ons wel eens kondt laten zitten en stellig niet komen zoudt, maar ik zei, dat ik je beter kende en wel wist, dat jij den ouden man niet in den brand zoudt laten, vooral nu er zijn eer mee gemoeid is, waarop wij in onze familie altijd zoo grooten prijs gesteld hebben. Niet waar, neefje?’ en de schobbejak lachtte en grijnsde, dat Antoine zijn bloed voelde koken. ‘Wij, Tekels, hebben altijd bijzonderen prijs op onzen goeden naam gesteld. Ik zeg altijd, dat iemand die arm is nog een rijk man mag heeten, als hij zijn fatsoen maar kan ophouden; en de eerste plicht van een gentleman is, dat hij zijn speelschulden betaalt.’
De andere, die onderwijl nog weer wanhopige pogingen deed om de laatste druppels uit de flesch te halen, viel hier in met de betuiging dat deze omschrijving van het karakter van een gentleman geheel naar zijn smaak was, en dat hij, als iemand die er over kon oordeelen, zijn zegel heelgoed aan die omschrijving kon hechten.
‘We hadden van morgen allebei te veel haast,’ zei hij grijnzend ‘om den jongeheer volledig met den stand van zaken bekend te maken. De jongeheer had niet eens den tijd om zijn glas uittedrinken en mij als gentleman be hoorlijk bescheid te doen, maar zooveel hebben we toch wel van mekaar gezien, dat wij allebei fatsoenlijke lui zijn, en weten hoe 't in de wereld gaat. Als ik gezeid heb, dat ik twijfelde dat de jongeheer op zijn tijd hier zou zijn, heb ik iets gezeid wat ik niet behoorde te zeggen en ben ik bereid daarvoor amende honorable te doen, tenzij de jongeheer die andere satisfactie mocht verlangen, die onder gentlemen gebruikelijk is.’
De neef van Antoine barstte hier uit in lachen en

{==61==} {>>pagina-aanduiding<<}

sloeg in zijne verrukking met de vuist op de tafel, dat de flesch opsprong en de wrakke vloer dreunde. ‘Dat is de mooiste grap die ik in de laatste vijf-en-twintig jaar gehoord heb,’ schaterde hij ‘dat jij met onzen kassier zoudt gaan vechten. Ik proponeer dat de heeren van weerzij wat toegeven en wij de zaak afdrinken. Neefje zal wel zoo goed wezen mij een paar kwartjes te leenen. Dan zal ik als gastheer de heeren regaleeren en zoo vrij zijn zelf ook een enkel teugje mee te gebruiken.’
't Was nu de beurt van den anderen om zijne verrukking te toonen, en hij deed 't niet minder luidruchtig dan zijn vrind. Bovendien verklaarde hij, dat, als de jongeheer genegen was die propositie aantenemen, waartegen van zijn kant geen bezwaar bestond, hij gaarne een gedeelte van de kosten zou dragen, zoodra de zeven gulden, die hij van zijn vrind te goed had, waren uitbetaald, waarvoor, zooals hij niet twijfelde, de jongeheer ze had meegebracht.
Daar Antoine nog steeds bleef zwijgen, in tweestrijd of hij weer heen zou gaan of de beide oude zondaren van de trappen gooien, gingen zij nog een geruimen tijd op deze manier voort, die hun bijzonder scheen te bevallen, en voegden daarbij eenige van die herinneringen en opmerkingen aangaande de schurkenstreken uit hunne jeugd, waarin, naar 't bleek, al de kracht hunner wederzijdsche vriendschap en de eenige vertroosting van hunnen ouderdom lag. Ofschoon Antoine voor geen klein geruchtje vervaard was, kon hij zijn walging van dit tafereel toch niet bedwingen, en verklaarde hij eindelijk dat 't naar zijn inzicht hoog tijd werd om er een einde aan te maken en eens een verstandig woord te praten. Hij zei dat met zooveel klem en ernst, dat beiden een oogenblik zwegen en elkaar verbluft aankeken. ‘Zou je niet zeggen, dat mijn neefje een verstandige jongen is?’ zei eindelijk de eene, terwijl hij den anderen vriendelijk toeknikte. ‘Het verstandig spreken is altijd een eigenschap van onze fa-
{==62==} {>>pagina-aanduiding<<}
milie geweest. Ik heb 't altijd jammer gevonden, dat er niet meer advocaten of domine's onder geweest zijn.... maar ik geloof dat we daar te fatsoenlijk voor waren. Wij zijn voor renteniers in de wieg gelegd, om anderen voor ons te laten werken.’
Antoine herhaalde, nu dat hij in vollen ernst sprak, en verzocht dat de beide mannen aandachtig naar hem zouden luisteren. Hij had niet veel tijd, maar was hierheen gekomen omdat hij 't beloofd had, of liever, omdat hij niet verkoos op klaarlichten dag op straat te worden aangehouden, door iemand dien hij niet kende en met wien hij niets te maken had. Als dat weer gebeurde, zou hij de hulp van de politie inroepen en kon zijn neef er op rekenen, dat hij hem voor 't laatst gezien had. 't Kon hem niet schelen met wat voor volk neef wou omgaan, maar Antoine verkoos geen last te hebben van die gemeene vrinden. Hij was tegenwoordig mooi op weg om zijn fortuin te maken, en als dat gelukt was, wist neef wel dat hij hem niet zou vergeten, maar zulke scènes als van morgen kon en zou hij niet verdragen. Dat was voldoende om hen ineens geslagen vijanden te maken.
Terwijl Antoine zoo sprak en daarbij werkelijk iets van de welsprekendheid, door zijn neef vermeld, aan den dag legde, teekende het gelaat der beide oude mannen de grootstmogelijke verbazing en dronkemanswoede. De neef van Antoine was blijkbaar buiten zichzelf van verwondering over een vertoon van moed, waarvan de gedachte nooit bij hem was opgekomen. Hij had de gewaarwording van een leermeester, die eensklaps zijn besten en trouwsten leerling tegen zich ziet opstaan of de hand verheffen. Toch hield juist dat ongewone hem in toom, terwijl de andere allerlei grimassen maakte, die moesten te kennen geven, dat hij gevoelig beleedigd was, en in zijn qualiteit van gentleman iets dergelijks bezwaarlijk kon verdragen, maar zich bedwong, omdat hij wist wat hij aan den gastheer verschuldigd was.

{==63==} {>>pagina-aanduiding<<}

‘De jongeheer is brutaal. Hij durft veel. Dat moet ik zeggen,’ bromde hij. ‘Ik heb er wel gekend, die de helft niet tegen mij gezegd hebben, en die er minder goed zijn afgekomen.’
Antoine vergenoegde zich met een blik van minachting en vervolgde zonder verder notitie van den dronkelap te nemen:’ 't Wordt hoog tijd dat wij elkaar goed begrijpen en weten wat we aan elkaar hebben. Ik voor mij heb mijn besluit genomen en ben bepaald hier gekomen om u dat te zeggen. Er zijn omstandigheden voorgekomen, waardoor ik niets meer voor u doen kan, en al blij zal zijn als ikzelf 't hoofd boven water kan houden. Als gij mij een paar jaar met rust laat, hoop ik een aandeel in de zaak van mijn oom te hebben, of ten minste wel zooveel, dat ik u ruimschoots kan geven wat gij noodig hebt, maar voor 't oogenblik ben ik armer dan gij. De eenige vrind op wien ik rekende en die mij honderdmaal geholpen heeft, vooral om uw onverzadelijken dorst te stillen, is zelf in ongelegenheid geraakt, en ik moet hem reeds een duizend gulden of wat betalen, waarvan gij rijkelijk uwe portie gehad hebt. Als ik door recommandatie u helpen kan en iemand ontmoet, die nu en dan een nieuwjaarsvers of een verjaarsvers noodig heeft, dan zal ik u bovendien graag recommandeeren, maar voor de rest moet gij niet langer op mij rekenen. Ik herhaal dat ik armer ben dan gij... Evenwel om u te toonen, dat ik 't altijd goed met u meen, heb ik mijn laatsten rijksdaalder voor u meegenomen. Ziedaar - laat mij nu met rust en reken verder op mij als ik rijk geworden ben.’
Antoine wierp, terwijl hij dit zeide, werkelijk zijnen laatsten rijksdaalder op de tafel, zoodat hij met kracht tegen de flesch aanvloog. Daarop keek hij met een uittartenden blik zijn neef aan, nieuwsgierig om te zien welke uitwerking deze bravade maken zou.
Nu, indien Antoine meende dat die uitwerking geweldig zou zijn, vergiste hij zich deerlijk. De beide oude zonda-
{==64==} {>>pagina-aanduiding<<}
ren keken elkaar verbluft aan en schenen niet te weten hoe zij 't hadden. Het feit van Antoine's stoutmoedigheid en het ongeloof aan zijne verzekering dat hij net zoo arm was als zijn neef, streden bij hen om den voorrang. Daarbij maakte het gezicht van den blinkenden rijksdaalder en de heldere klank toen 't geldstuk tegen de flesch aanvloog, een vreemdsoortig contrast met de officieele mededeeling, dat ze van nu af aan op geen halve cent meer behoefden te rekenen, maar tevens de overtuiging dat de zeven gulden, waarop zij gespeculeerd hadden en die ze samen zouden deelen, reddeloos verloren waren. 't Duurde dus een geruimen tijd, eer de oude Tekel van zijn ontzetting bekwam en in staat was den melkmuil op zijn nommer te zetten, zooals hij 't later uitdrukte. Toen hij hiertoe eindelijk de noodige kracht verzameld had, en op 't punt was zijn verloren overwicht krachtig terugtevorderen en te laten gelden, bemerkte hij met toenemende verbazing, dat zijn vriend en bondgenoot hen verlaten had en den rijksdaalder van Antoine had medegenomen.
Dit maakte zijn arme zwakke hersens zoo in de war, dat hij geruimen tijd versuft bleef zitten kijken, zijne oogen nu eens op den stoel, waar zijn vrind gezeten had, dan weer naar de plek vanwaar de rijksdaalder verdwenen was, richtende, tot hij eensklaps uitbarstte in een zoo akelig gejammer en zulke walgelijke verzuchtingen slaakte van de vriendschap dezer wereld, die koel werd in het ongeluk, en de armoede, die tot misdaad en bedrog verleidde, dat Antoine 't niet langer kon volhouden, en zonder zich verder om den ellendige te bekommeren, zijn hoed greep om heentegaan.
Toen de oude man dat zag, trachtte hij zich uit zijn stoel opteheffen en naar hem toe te komen onder de levendigste betuigingen van genegenheid en de heiligste verzekeringen, dat hij de eenige was op wien hij nog in deze wereld kon rekenen. Antoine, die een geheel andere stemming verwacht had, werd door deze wending nog

{==65==} {>>pagina-aanduiding<<}

meer met afkeer vervuld, en liet zijn neef vrij onzacht op zijn stoel terugvallen, doch trachtte zich tevergeefs lostewringen, daar deze krampachtig zijne beide handen gegrepen had en hem bezwoer, dat hij hem niet zou verlaten. Ze waren zulke goede, warme vrinden en bestemd om elkaar nog zooveel hulp en dienst te bewijzen. Hij wist wel dat Antoine een beste, brave jongen was, die hem niet zoo gemeen zou behandelen als die andere, die zooeven was weggeloopen en hem zoo schandelijk bestolen had.
Toen evenwel een minuut of wat later diezelfde trouwelooze vrind terugkwam en triumfantelijk een volle flesch jenever in de hoogte hield, veranderde eensklaps het tooneel. De dronken oude man waggelde nu naar zijn vrind toe en strekte de handen uit naar het geliefkoosde vocht.... Antoine maakte van deze afleiding gebruik, om ijlings de deur te bereiken en zich zoo haastig hij kon te verwijderen....
Toen Antoine dien avond naar bed ging, was zijn hoofdpijn geweken, maar hij gevoelde toch levendig dat er erger dingen zijn dan hoofdpijn, dingen die ons kunnen martelen en doen twijfelen aan ons eigen verstand.



{==66==} {>>pagina-aanduiding<<}

Negen-en-dertigste hoofdstuk.

Een Zondag buiten.

't Was Zondag. Het rustige Driebergen was nog rustiger dan gewoonlijk. De natuur vierde Sabbath met de menschen, en de menschen lagen onder den indruk van de plechtige stemming der natuur. 't Uur, waarop de klokkeluider zijn blauw-lakensche jas zou aantrekken en met statigen tred het torengat zou binnenstappen, om in het halfduister naar 't touw te zoeken, en door zijn luidklinkend gelui de laatste uil, die nog zat te dommelen, uit zijn nest opteschrikken, was nog niet aangebroken, maar de geheele omtrek wachtte op dat uur en alle echo's maakten zich gereed om wijd in 't rond te vertellen, dat de dienst zoo op het oogenblik beginnen zou, dat 't weldra levendig zou worden op den grooten weg.
Alle tuinen zagen er feestelijk, maar plechtig en ernstig uit. De paden waren den vorigen avond laat nog opgeharkt en geen enkele voet had hunne reinheid bezoedeld of hunne stemmige eenvormigheid verstoord. Zelfs de mosschen, die zich tusschen de erwten in de moezerij stilletjes te goed gedaan hadden, met de volle zekerheid dat er geen schot zou worden gelost, waren blijkbaar huiverig om, hoe verzadigd ook, in het zand te rollen, en huppelden als kostschooljuffertjes, die gesnoept hebben, achter

{==67==} {>>pagina-aanduiding<<}

kleine boschjes van bloemhout en dichtbegroeide prieeltjes weg, of zaten nieuwsgierig van de hoogste takken der beuken en ijpen naar het fraaie rijtuig met den gegalonneerden koetsier te kijken, dat voor de stoep van het huis stond te wachten op het luiden van de zooevengenoemde klok en 't einde van het toilet der dames.
Als gij een weinig van den grooten weg af een blik in die zijlanen werpt, kunt ge zien, hoe hier en daar een deur of hek op een kiertje gehouden wordt, en slechts wacht op het moment waarop de familie naar de kerk zal gereden zijn. Daarachter staat de knecht van den tuinbaas, die een verboden vrijage onderhoudt met de werkmeid van den overkant en die op 't huis moet passen als straks zijn volk de familie achterna zal stappen, om in hetzelfde gebouw en onder hetzelfde evangeliewoord hunne ziel te vereenigen met die van de groote lui, alsof er geen verschil bestond tusschen zielen en zielen.
In de heerenhuizen zelve, 't zij ze gelijken op Zwitsersche villa's en als vlinders schijnen neergestreken te zijn op een bed van bloemen of een tapijt van groene zoden, dan wel, stevig en forschgebouwd als het huis in de stad, aan een gemoderniseerd ridderslot doen denken, dat zijne torens en kanteelen heeft verwisseld met kokette hoekvensters en balkonkamers, zijn alle gordijnen aan den kant van den straatweg neergelaten en zelfs de jaloezieën, waar die voorhanden zijn, gesloten. Er ligt op al die vroolijke buitenverblijven, welke als zij in de courant geveild worden, het uithangbord van onverstoorbare gezelligheid en rust dragen, of als ze u 's winters bij den haard beschreven worden een klein epos in steen gelijken, waaruit engelenkopjes u toeknikken en levenslust straalt over den verrukten stedeling, die een dagje naar buiten komt.... er ligt op al die buitens op dit oogenblik iets melancholieks, iets grafachtigs, iets dat de gedachte aan vervelende verhandelingen of eentonige preeken bij ons opwekt, waardoor zelfs het klimop tegen het bordes

{==68==} {>>pagina-aanduiding<<}

of de veranda er uitziet als beschimmeld hout, de kolossale aloe's op het groote grasperk van zink of brons schijnen te zijn.
Het buiten van meneer Melder ligt een vijftig schreden van den weg af, en beantwoordt in allen deele aan 'tgeen de strengste school van eene solide Hollandsche buitenplaats zou kunnen vorderen. 't Lijdt geen twijfel of meneer Melder en de zijnen kunnen daar de laatste voorjaarswinden en de eerste najaarsstormen veilig afwachten, ja, als hij lust heeft nu en dan 's winters naar buiten te komen en de tuinbaas wordt maar twee dagen te voren daarvan verwittigd, dan zal 't zelfs warm kunnen zijn in de kleine zijkamer, even warm als in zijn stevig huis op de Keizersgracht.
Onder de buitens en buitentjes, die naast elkander liggen als de diamanten en gouden sieraden in de winkelkast van den juwelier, munt dat van meneer Melder heden, dan ook bepaald uit door Zondagsche deftigheid en rustige rust. Een kerkganger, die er voorbij moet, ontvangt een weldadigen indruk van stemmiglieid en neemt, als hij een heerenknecht of arbeider op los werk is, den hoed af voor die dichte jaloezieën en die zware oranjeboomen, welke als grenadiers in hun houten bakken langs de beide zijden van de stoep staan. Alle bloemen op het kleine balkon boven de deur laten daarenboven de kopjes zedig over den rand hangen, als schaamden zij zich op dezen morgen, jonge, dartele en onnadenkende bloemen te zijn, die de lichtstralen en de verkwikkende luchtstroomen, welke langs haar heenglijden in de open kelken opvangen, alsof er geen verzadiging en geen verkwisting in de wereld was.
Op zijn tijd, nadat het klokgelui tot zwijgen gekomen is en de paarden voor de groote koets op 't punt zijn intedommelen, verschijnt meneer Melder met mevrouw aan den arm op de stoep, en laat de palfrenier de tree neer, terwijl de koetsier de teugels opneemt en zijn witten gemsleeren handschoen van de linkerhand stevig aan-
{==69==} {>>pagina-aanduiding<<}
drijft met de rechter. Vervolgens buigt hij zich achterwaarts om zich te vergewissen, dat het zijden kleed van mevrouw en de zwarte rok van meneer behoorlijk binnengepakt zijn en heft vervolgens, zoodra de palfrenier het portier heeft dichtgeslagen, de zweep op, waaruit de paarden begrijpen dat ze langzaam en statig mogen voortstappen over het zware kiezelpad, dat naar het hek voert. De palfrenier, die in de week zijn driftigen ijver geen meester is, loopt nu op zijn doode gemak, maar met een stemmigen trek op 't gelaat, naast de koets voort, en opent, terwijl de koetsier de paarden weer even inhoudt, de beide deuren van het hek nog een weinig verder dan ze reeds openstaan, klimt vervolgens, evenzeer zonder de minste overhaasting, naast den koetsier op den bok en... daarop rijdt het rijtuig in een matig sukkeldrafje naar de kerk. Onderweg buigt meneer Melder voor iedereen wien hij voorbijkomt en groet beleefd alle gesloten buitens en buitentjes, waar geen wereldsche vertooning van spelende kinderen, of ginnegappende dienstmeisjes, die 't rijtuig met haar volk zooeven hebben zien wegrijden, zijne Zondagsche stemming storen.
Meneer Melder is volstrekt geen orthodox man. Evenmin behoort mevrouw tot die dames, die haar lievelingsdomine zoeken onder de voorstanders van kerkelijke leerstukken of geijkte begrippen. Meneer en mevrouw Melder beiden behooren tot de zeer gematigden op godsdienstig gebied, maar zij houden ook daar van ordentelijkheid en fatsoenlijke vormen. Zij rekenen eene betamelijke Zondagsstemming tot de eerste kenmerken van welopgevoede en achtingswaardige menschen. Zij hebben geen voorkeur voor eene bepaalde richting, maar onderscheiden de predikanten in dorps- en stadsdomine's, terwijl zij 't als eene eer voor de eerstgenoemden beschouwen, wanneer menschen als zij, die den geheelen winter wat beters gewoon zijn geweest, gedurende de zomermaanden niet verzuimen onder hun gehoor te verschijnen. Dientengevolge nemen zij

{==70==} {>>pagina-aanduiding<<}

hunne godsdienst dan ook getrouw waar, noodigen den domine van Driebergen van tijd tot tijd familiaar bij zich ten eten, laten nooit na hem een compliment over zijn preek te maken en te vertellen, dat zij, over denzelfden tekst dien hij behandeld heeft, een van de mode-domine's van Amsterdam hebben hooren preeken, die 't ook heel mooi behandeld had, ja, vertellen aan elk die 't hooren wil, dat, ofschoon 't altijd een verschil blijft, zij het toch nog al vrijgoed getroffen hebben. Of de domine van Driebergen daarmee tevreden is komt bij deze loftuitingen aan zijn talent niet in aanmerking. Meneer en mevrouw Melder zouden zich zeer verwonderd hebben als hij er niet tevreden mee geweest was. 't Is waar: de domine kon meenen dat de Amsterdamsche predikant, die toevallig op dat oogenblik in de mode was, niet 't ideaal van een kanselredenaar mocht heeten, en voornemens zijn, zijn best te doen, om, als hij 't ooit zoover bracht, een heel ander man te worden, 't kwam niet te pas dat een eenvoudig dorpsdomine de collega's van de hoofdstad uit een ander oogpunt bekeek, dan de aanzienlijke families, die zomers onder zijn gehoor verschenen. Zelfs behoorde hij zich te haasten zijn preekstoel aftestaan en recht gelukkig met de kennismaking te zijn, ja, de gelegenheid te waardeeren, om naast den grooten man aan meneer Melders tafel zittende, de zalving te bewonderen, waarmee de gewichtige collega het gebed deed, als deze buiten logeerde.
Het kleine kerkplein van Driebergen was ook dezen Zondag buitengewoon vol. Te oordeelen naar al de livereibedienden die elkaar aan den ingang verdrongen en, evenals ze hunne jonge meesters dikwijls bij de Remonstrantsche kerk in de hoofdstad hadden zien doen, brutale blikken wierpen op de boerendeerns, welke zedig de oogen neersloegen voor de opgetoomde hoeden en blinkende knoopen.... te oordeelen naar die liverei-bedienden, was de halve adel en rijkdom van den omtrek reeds daarbinnen vergaderd. Meneer en mevrouw Melder hadden

{==71==} {>>pagina-aanduiding<<}

werkelijk eenige moeite om naar hunne plaatsen te komen, en toen ze daar reeds veilig en goed gezeten waren, 't nog lang vreeselijk druk met het wisselen van groeten links en rechts. Nu, 't was waarlijk niet te verwonderen dat het kerkje tot berstens toe vol was. De beroemde A. uit de hoofdstad, de man van de mode, en wat nog meer zegt, de man van al wat geijkt fatsoenlijk was en tevens inzicht in godsdienstige aangelegenheden had zou ook nu den dienst waarnemen. Hij logeerde op een van de groote heerengoederen, op een halfuur afstands van het dorp, en was juist zooeven met de koets en twee knechts achterop komen aanrijden. Geen enkele familie had 't gewaagd de publieke opinie te trotseeren en thuis te blijven. Al wat ‘maar een beetje was’ had reeds vóórdat hij op den preekstoel verscheen de uitbundigste loftuitingen op de lippen. Daar hadt ge onder anderen jonker Harddraver, zooals hij ‘in de wandeling’ door de dorpelingen genoemd werd, wien 't kleinste kind kende aan zijn rennen en vliegen over den weg en 't onbarmhartig ranselen van zijn paarden, had hij niet bij hier en ginder gezegd, dat hij een gek zou wezen als hij deze gelegenheid om den grooten man te hooren verzuimde, en was hij niet bepaald van plan om absolutie voor zijn voortdurend kerkverzuim te verwerven, door 't nu eens recht mooi en treffend te vinden?
En zat naast hem niet zijn vriend de wilde jager, die bij vergissing zijn jachtlaarzen had aangehouden en al zijn best deed om dit onder een stemmig gezicht te verbergen? Ook waren er immers verscheiden jongeheeren die gisteravond met den laatsten trein naar buiten gekomen waren, en die den beroemden prediker den geheelen winter door in de Wester- of Nieuwekerk hadden kunnen hooren maar die, nu ze buiten waren, als boetvaardige zondaars met de schare zijn opgegaan en veel inspanning doen om zich te voegen in de passende stemming. Daarenboven kon men er eenige oude, deftige matronen zien, wier gelaat van verrukking blonk, omdat zij hare logé's reeds de geheele week had-
{==72==} {>>pagina-aanduiding<<}
den getracteerd op het vooruitzicht.... en deze nu tracteeren zouden op den beminden prediker zelven; en daarachter jonge nieuwsgierige meisjes met wipneusjes en kapsels naar den laatsten smaak, die zich schenen te verbeelden dat zij op een concert waren of zoo op 't oogenblik haar balboekjes voor den dag zouden moeten halen.
Als gij uw oog over deze menigte laat dwalen, krijgt ge medelijden met dat eenvoudige dorpskerkje en met de nederige bewoners van Driebergen, die dit gebouwtje met trots hun kerk noemen. 't Is of een leger van groote lui, een keurbende uit den adel en den rijkdom deze stille plek met geweld genomen heeft, en al wat klein en gering is op zij gedrongen..... of de boeren en boerinnen, die deze grootheid met verbaasde blikken zitten aantekijken, hier slechts geduld en uit Christelijke liefde verdragen worden.... en deze indruk wordt verhoogd in plaats van getemperd, als de stads-predikant zijn weldoorvoede gestalte langs de smalle en steile trap naar boven gedrongen heeft, en zijn blinkend aangezicht gebogen over den ouden bijbel mét zware afhangende koperen sloten, die de koster en voorzanger niet zoo blinkend had kunnen krijgen als de gelegenheid van den dag vorderde.
De godsdienstoefening zelve wijkt in niets van dezen indruk af. De stads-prediker preekt voor de heeren en dames uit de stad, en noemt ze zijne rijkbeweldadigde broeders en zusters. Hij laat welgevallig het oog zweven over de verzamelde landbewoners, en spreekt met nederbuigende goedheid van hunne akkers met boekweit en rogge, alsof hij specialen last had daarover zijnen veelvermogenden zegen uittespreken. Hij verzekert hun, dat het een groot voorrecht is in zulk een heerlijke natuur te leven, en spreekt over de genoegelijkheden van den morgenstond en de hartverheffende tinten van den avond op eene wijze, die 't duidelijk maken, dat hij de eerste onder 't genot van een pijp uit zijn logeerkamer bewonderd heeft, en bij zijne jongste kennismaking met de laatste een geurig glas Rijnwijn voor

{==73==} {>>pagina-aanduiding<<}

zich had staan. Over 't geheel is er in zijne woorden iets vaderlijks en nederbuigends, 'twelk de dorpelingen de oogen doet neerslaan voor zijn gezag, naast phrases zoo vol zalving en poëzie, dat ze hem niet kunnen volgen, maar toch met open mond zitten aantegapen. Ze zouden, als ze naar hun hart moesten spreken, niet graag hebben dat hun domine elken Zondag zoo preekte, maar ze vinden 't toch maar wondermooi. Men moest toch maar erkennen, dat een stadsdomine iets heel anders is dan een dorpspredikant.
't Was ook waarlijk de schuld van den voorganger niet als er onder deze schare nog enkelen waren die zich daarvan misschien niet genoeg doordrongen gevoelden. De man deed ook ten dezen aanzien zijn pligt, want al de voorrechten en zegeningen van het stadsleven werden breed uitgemeten, in zooverre als 't de verstandelijke en zedelijke wereld betrof. Het platteland was schoon. De vrije natuur predikte de macht en majesteit van den Schepper, die het graan, dat de nijvere hand over de akkers gestrooid had, in den nacht deed uitbotten en ontkiemen, dat voedzame graan 'twelk in zoovelerlei vormen op de ontbijttafels van de kinderen der weelde verscheen en door hen zoo onnadenkend werd doorgeslikt, of dat als koek met suiker en sukade aan rijke jongetjes en meisjes met fluweelen en zijden kleederen werd uitgedeeld, als ze zoet waren.... maar de stad was daarentegen ook een soort van graankorrel, waaruit beschaving en verlichting opschoten, die ook, na door de bevolking te zijn ingezameld en tot dagelijksch voedsel voor de dommen en onkundigen bereid, naar buiten werden verzonden, of, wat ze hier elk uur konden zien en waardeeren, door de vriendelijke heeren en dames in hunne mooie koetsen meegebracht en eigenhandig uitgedeeld aan de kleinen en de grooten. De prediker maalde die welwillendheid met de levendigste kleuren. 't Was duidelijk dat hijzelf diep doordrongen was van de gulheid, gastvrijheid of hoe die christelijke deugden meer mochten heeten, die in en om Driebergen een gloed

{==74==} {>>pagina-aanduiding<<}

van christelijkheid en vrede verspreidden, waarin alle dorpelingen zich mochten baden, waarvan zelfs de hardnekkigste boerenkinkel op den duur moest profiteeren. Een streek, een dorp, een landgoed dat hem zoo welwillend opgenomen had, waar 't leven voor hem en andere logé's zoo'n zonnigen zomer bereidde en die 't hem mogelijk zouden maken in het gure najaar, als alle groote lui weer t' huis waren, mooie preeken te houden, de dochters van de Heeren- of Keizersgracht op de meest aandoenlijke en stichtelijke manier in let huwelijksbootje te helpen stappen, of aan jongeheeren, die 'tzelfde plan beraamden, absolutie te geven voor hunne jeugdige lichtzinnigheden en hen tevens te wijden voor het toekomstig ouderlingschap,... zulk een streek, dorp of landgoed moest een gezegend plekje gronds der aarde zijn, waar de geest Gods door het gebladert zweefde en de verlichting dezer eeuw eene kracht ten leven was.
Op deze manier wisselden zich in de predikatie ernstige vermaning en vriendelijke bemoediging af. Er werd meer dan eenmaal gewezen op de gevaren van den rijkdom, en even dikwijls behoorllijk hulde gebracht aan de idyllische bekoorlijkheden van het nederige landleven, dat geen zorgen kende en zich van geen kwaad bewust was, dat alleen maar behoefde verlicht te worden... al vergat de prediker te zeggen, wat het met die hooggeroemde verlichting doen moest.
Ook werd herhaaldelijk gesproken over de zonden die de steden bezoedelen, en de booze neigingen die ons ook buiten de steden vervolgen... maar 't was blijkbaar dat de prediker hierbij 't oog had op de bezoekers van badplaatsen en weelderige landen als Italië of Zwitserland; dat niemand van deze aanwezigen, die den geheelen zomer onder hun vijgeboom zaten en engelen herbergden, zich daarvan iets behoefde aantetrekken.
't Was bij het uitgaan van de kerk dan ook duidelijk, dat niemand 't zich aangetrokken had. Terwijl damast en

{==75==} {>>pagina-aanduiding<<}

zijde elkaar voorbijdrongen om elk 't eerst de deftige koets te bereiken en daarbij tegen elkaar bogen, hoorde men niets dan betuigingen van ingenomenheid en dankbaarheid voor het zeldzame genot 't welk men gesmaakt had. ‘Over heerlijk’ fluisterde mevrouw Melder eene hoogadellijke dame, die naast haar gezeten had, toe, en deze, die op andere Zondagen geen groet, veelmin een woord voor de koopmansvrouw over had, antwoordde op honingzoeten toon, alsof zij een offer bracht aan de Christelijke beginselen, die zij zoo welsprekend had hooren ontwikkelen: ‘o, mevrouw! 't was verrukkelijk. 't Is een eenig man!’.... Ja, tien andere dames, die deze verklaring hoorden, bevestigden 't: het was en bleef een eenig man. Zoo'n preek te hooren was verrukkelijk. Onder den indruk van zoo iets werd men niet alleen gesticht, maar voelde men zich, om zoo te zeggen, een ander mensch. Men kreeg een beter gezicht op de dingen; men voelde dat er veel verkeerds in de wereld was, maar toch ook aan den anderen kant veel hartverheffends en veel liefde - - - o, 't was overheerlijk, en het buitenleven zou eerst recht volmaakt zijn, als men, na de geheele week met rijden en wandelen te hebben doorgebracht, elken Zondag zoo'n man kon hooren, maar dat - - - zou al te veel wezen! - - -
En ondertusschen helpt de domine van Driebergen zijn beroemden collega uit de hoofdstad diens bef afdoen en vouwt diens toga op, onder de verzekering, dat 't hem een eer en genoegen geweest is hem te hooren, waarop de stads-prediker met alle nederigheid het hoofd buigt en verklaart, dat 't eene eigenaardige aantrekkelijkheid heeft nu en dan eens in zoo'n kleine kerk te preeken. Hij mocht dat wel. 't Was een aangename afwisseling.
Meneer en mevrouw Melder reden van de kerk naar huis, precies zooals zij van hun buiten naar de kerk gereden waren, alleen met dit onderscheid, dat mevrouw haar hart luchtte over de aanmatiging van een paar dames die in hare nabijheid gezeten hadden en haar vreeselijk

{==76==} {>>pagina-aanduiding<<}

geërgerd door haar opzichtelijke kleeding; terwijl meneer met bijzondere ingenomenheid een paar passages uit de preek herhaalde, omdat ze, naar 't hem voorkwam, bijzonder toepasselijk waren op eenige adellijke hansen uit den omtrek, die hem altijd een doorn in 't oog waren geweest, wat mevrouw onder den indruk der vriendelijkheid van de bovengenoemde hooggeboren vrouwe niet met hem eens was en daarom bestreed met de gewone opmerkingen aangaande de deugd der zachtmoedigheid en toegeefelijkheid voor de gebreken van onzen naasten, - opmerkingen die wij zoo druk in den mond hebben, dat een oningewijde zou meenen, dat wij niets aangenamers kenden dan vergeten en verschoonen. Daarentegen hield meneer vol, dat men ook wel eens al te toegevend kon zijn, en dat de domine kennelijk bedoeld had, den adel eens goed op zijn nommer te zetten.
Voordat dit verschil van indruk geheel vereffend was, hield het rijtuig voor het hek stil en daalde de palfrenier weer even plechtig als straks van zijn achterbankje, om de noodige ruimte te maken. Tegelijkertijd ging de voordeur open en verschenen de oude heer Tekel en Antoine op de stoep.
‘Wij hebben er vandaag maar eens op gezondigd,’ riep de oude heer zijnen zwager en zuster toe, met dat bekende lachje, waarmee wij onszelve absolutie geven voor kleine en groote zonden, ‘wij hebben een overheerlijke wandeling van het station naar hier gedaan, die tegen een kerkgang kan opwegen.’
‘Toch zeker niet tegen een, zooals wij vandaag genoten hebben,’ merkte mevrouw op, terwijl zij haren broer de hand reikte en onder 't afdalen van de tree Antoine een genadig knikje gaf. ‘Gij zoudt, als ge tijdig hier had kunnen zijn, een Amsterdamschen kerkgang hebben kunnen doen,’ en zij vertelde hoe de beroemde prediker der hoofdstad hen vergast had, waarbij zij zich op Melder beriep.

{==77==} {>>pagina-aanduiding<<}

Deze, die zoodra hij zijn zwager in 't oog kreeg, een officieel Zondagsch gezicht getrokken had, bevestigde de gunstige mededeelingen van zijne vrouw en zei vrij scherp, dat hij zijne gasten eigenlijk pas tegen het diner gewacht had, daar hij voorondersteld had, dat ze eerst in Amsterdam ter kerk zouden gaan.
‘Daarin hebt gij volkomen gelijk,’ antwoordde Tekel luchtig, ‘maar gij weet wat een dag buiten voor ons, die de heele week opgesloten zitten, beteekent, en begrijpt wel, dat wij er graag zooveel mogelijk van wilden profiteeren.’
Bij de deftige stemming waarin Melder verkeerde, beviel deze luchtige opvatting hem maar half. Evenwel berustte hij er in en vergenoegde zich met de aanmerking, dat jonge menschen als Antoine gewoonlijk geen aanleiding noodig hebben om de kerk te verzuimen, maar vooral tegenwoordig al uit zichzelve onkerksch genoeg worden; doch mevrouw voorkwam verdere stekeligheden door de heeren voortegaan en uittenoodigen haar te volgen. Ofschoon de oude Tekel zich op de lippen beet, glimlachte hij evenwel en zei dat Melder in dit opzicht volkomen gelijk had. Evenwel geloofde hij niet, dat 't van toepassing was op Antoine. Zijne kinderen werden van jongs af opgevoed in eerbied en vrees voor de dingen der eeuwigheid. Terwijl hij graag erkende, dat er steeds veel aan de vervulling zijner ouderlijke plichten ontbroken had, durfde hij wel verklaren daarin eer te veel dan te weinig te hebben gedaan.
Ofschoon 't geen twijfel leed, dat Melder ook hiervan 't zijne dacht, zweeg hij, en begon Antoine naar eenige bijzonderheden van het kantoor te vragen.
De oude heer Tekel was in 't beste humeur. Als hij wilde, kon hij evenals al zijn broeders en neven zelfs bijzonder beminnelijk zijn. Hij had een onverstoorbaren glimlach op de lippen en bewonderde alles wat hij zag en hoorde. Zoowel over hetgeen hij niet had bijgewoond, als over de dingen waarover hij door eigen aanschouwing kon meepraten, maakte hij zich druk. Niet alleen voor zijne

{==78==} {>>pagina-aanduiding<<}

zuster en zijn zwager, maar ook voor de levenlooze dingen die hem omgaven, had hij de uitbundigste loftuitingen veil. Hij had, op zijne wandeling van 't station naar hier, alle buitenverblijven nog weer eens nauwkeurig opgenomen, maar hij hield zich aan 'tgeen hij al eens meer verzekerd had, dat er geen enkel onder die allen was, 'twelk in de verste verte met dat van Melder kon vergeleken worden. Lieve hemel! 't leek er niet naar, dat er een zou wezen dat zoo elegant, zoo riant en zoo charmant gelegen was, er mochten er dan zijn die veel grooter en zoo op 't oog veel kostbaarder waren. Hier was 'tgeen men smaak noemde, of hij moest er geen oortje verstand van hebben. Hier was 'tgeen soliditeit mocht heeten, of hij voor zich moest niet weten wat solide was. Dit buiten was in zijn oog precies wat een buiten wezen moest. Als hij er ooit een machtig werd, wat niet te verwachten was, en (hij glimlachte honingzoet) in de gegeven omstandigheden hem ook niet passen zou, al kreeg hij 't cadeau - maar als hij ooit door welk toeval dan ook een dergelijk iets mocht krijgen, dan zou hij 't zoo en niet anders willen hebben.... In die termen en op dezen toon kraamde de oude heer Tekel zijne loftuitingen uit op de koffietafel, en stak hij met een ongeëvenaarde brutaliteit den wierook zijner grove bewondering vlak onder den neus van Melder aan.
't Moet gezegd worden: als de Tekels iemand wilden vleien, dan deden zij 't op de onbekrompenste manier, maar 't dient evenzeer erkend te worden, als Melder zich liet vleien en bewierooken, dan kon hij 't ook zeer lang uithouden in een atmosfeer, waarin een gewoon mensch zou gestikt zijn. Zijne vroegere gewoonte om uur op uur en dag aan dag in een benauwd kantoortje te zitten en adem te halen uit nooit ververschte lucht, werkte dat ontegenzeggelijk in de hand.
Wel is waar begon hij met den neus optetrekken en smadelijk te glimlachen (die glimlach beteekende: oude schobbejak! ik ken en begrijp jou wel), of keek, terwijl

{==79==} {>>pagina-aanduiding<<}

de dikke wierookwolken om hem heen dwarrelden, schijnbaar afgetrokken in de courant; maar een man als zijn zwager Tekel was daar geen dupe van en ging rustig voort steeds handenvol nieuwen wierook op den steeds brandenden hoop te werpen. Hij was vast verzekerd, dat geen woord van lof verloren ging. Hij zag, hoe die neusgaten den geur opzogen, hoe die aderen zwollen van blijde verrassing.
Vooral wanneer 't zijn buiten betrof, was Melder op alle punten kwetsbaar. Zijn buiten was geheel en al zijn eigen werk en eigen glorie. 't Was de vrucht van ingespannen arbeid, de kroon om zijn slapen, de lauwertak die zijn talent zich verworven had. Aan zijn buiten kleefden niets dan streelende herinneringen van rust, weelde en aanzien. Hier was hij een soort koninkje over vele bezielde en onbezielde dingen, een Cincinnatus als hij aan zijn lidmaatschap van den Amsterdamschen gemeenteraad dacht, een soort van aartsvader als hij de hand op de hoofdjes van de kinderen van zijnen tuinman lei, of zijne paarden den hals streelde, wanneer hij den stal bezocht. En tevens was hier, waar alles van zijn macht en grootheid sprak, genoegzame aanleiding tot nederigheid en Christelijken ootmoed. Melder zelf strooide de korrels van die deugden behendig tusschen den wierook van zijn zwager in.
Daarbuiten stonden zijne oranjeboomen, zijne aloë's, zijne cactussen, zijne stamfuchsia's en dat heirleger van trosknechten in de bloemen- en plantenwereld, die op geen buitenplaats mogen gemist worden. Had hij aan die allen het leven gegeven? of was hij 't, die dien schat van kleuren in het aanzijn geroepen had? Neen, dat was hij niet. Hij mocht ze, om zoo te zeggen, hebben gekweekt, hun groei versneld, hunne vormen sierlijker en weelderiger gemaakt hebben, hij mocht, om 't zoo uittedrukken, de hovenier van dien hof zijn, de man die de kosten voor hunne verzorging gedragen, ze gevoed, gekoesterd, verwarmd

{==80==} {>>pagina-aanduiding<<}

had.... hij was 't niet, die ze had geschapen. (Dat erkende hij nederig en gaarne). Hij was 't niet, die zich den stichter van dit lustoord, de voorzienigheid van deze kleine wereld vol geur en smaak mocht noemen. Daarom mocht men zelfs op eenen Zondagmorgen, na een kerkgang onder het gehoor van een welsprekend Evangeliedienaar, van zijn buiten praten, zonder de vrees dat men hem ergeren en ontstemmen zou. Had Tekel van zijn kantoor gesproken... Melder zou waarschijnlijk de opmerking gemaakt hebben dat 't een rustdag was. Indien zijn zwager rijksdaalders had laten klinken... Melder zou hem wellicht op onvriendelijken toon herinnerd hebben, dat rijksdaalders aardsch en nietig slijk zijn, dat hechten aan de ijdelheden dezer wereld, na een stichtelijk sermoen voor 't minst ongepast mag heeten. Maar van zijn buiten mocht men vrij spreken. Over die grasperken en boschjes mocht de toon der fanfare heenruischen.... als de geuren der bloem stegen die loftuitingen den eigenaar naar 't hoofd, en met een welgevalligen blik luisterde hij naar die nederige hulde.
Ook mengde de oude heer Tekel immers uit eigen beweging eenige ootmoedige betuigingen van dankbaarheid aan den gever van alles goeds tusschen de lofliederen aan aardsche welvaart en vredige rust in?
Of sprak hij niet als een domine over de onverdiende en (hij mocht dien veelgebruikten term ook hierbij wel aanwenden) de veelzins verbeurde gaven, waardoor menschen van den stand van Melder boven duizende armen en ongelukkigen onderscheiden waren? Ook dat had hem getroffen en hij had er Antoine zeer bepaald opgewezen, ja, hij dacht daaraan als hij zijn zwager en zuster hier zoo rustig en weltevreden zag zitten,.... hoe de zegen Gods alleen rijk maakt. Zijn zwager zou wel de laatste zijn, om dat voorbijtezien, maar hij mocht 't daarom toch wel opmerken, ofschoon 't waar was, dat de vlijt en eerlijkheid en het stille plichtgevoel altijd een kenmerk van de firma

{==81==} {>>pagina-aanduiding<<}

geweest waren en naar zijn bescheiden meening de hoofdoorzaken waarom 't zijn zwager zoo goed was gegaan in de wereld, waarom deze boven bidden en wenschen gezegend was geworden.
‘Let daarop Antoine,’ voegde hij er bij, en ‘onthoud mijne woorden. Zonder eerlijkheid en degelijkheid kom je er niet, maar als die beide onze leiddraad door het leven zijn, dan heeft men ook 't recht om op gevorderden leeftijd zijn buitenplaats te hebben en te midden van de vrije natuur en hare wonderen uitterusten van zijnen arbeid.’
Antoine boog het hoofd. Hij zat toevallig over een dronkenmanstoast van Dolf te denken, die den vorigen avond aan hem en eenige andere vrienden een afscheidspartijtje gegeven had, of, zooals Dolf 't genoemd had, een laatste herinnering aan zijne vroolijke jongelingsjaren die voor eeuwig voorbij waren. Daar deze herinnering hem deed glimlachen, kreeg zijn vader den indruk, dat Antoine van de vaderlijke vermaning 't zijne dacht en dat was de oorzaak, waarom de oude heer Tekel kortweg in zijn sermoen bleef steken.
De oude heer Tekel was geheel en al een man voor het sermoen, maar hij moest daarbij niet geïnterrumpeerd worden door 't eene of andere jonge mensch en allerminst door een knaap van de handigheid en het beleid van zijn zoon Antoine. De oude heer wist, gelijk wij reeds een paar malen de gelegenheid hadden optemerken, dat hij in Antoine eenen zeer oneerbiedigen toehoorder had; en redenaars als hij, die niet volkomen oprecht zijn in hunne moraal en die zedekundige beschouwingen bloot als figuren van den stijl bezigen, kunnen daar niet tegen. Zij sluiten in den regel, zcodra; zij daarvoor kans zien, een compromis met de bedoelde jonge menschen. Dat compromis bestond ditmaal in een oogenblikkelijk zwijgen en 't behendig verplaatsen van zijne beschouwingen op een neutraal gebied. 't Scheen hem op eenmaal te treffen, dat de

{==82==} {>>pagina-aanduiding<<}

kamer waar zij zaten zoo bijzonder vriendelijk en gezellig was en dat 't niet ongepast zou wezen, zijne zuster daarover een compliment te maken.
De oude heer Tekel gevoelde zich in de laatste dagen niet op zijn gemak in de tegenwoordigheid van Antoine. Er was, zooals hij herhaaldelijk tot zijne vrouw gezegd had, iets in de manieren en de houding van den jongen, wat hem niet beviel. Sinds 't moment, waarop hij hem had meegedeeld, welke mooie uitzichten oom Melder voor hem geopend had, scheen Antoine 't haast te veel te achten, eenige aandacht aan zijns vaders opmerkingen en beschouwingen te wijden. ‘Hij geeft zich nauwelijks de moeite,’ zei hij, ‘om zijn ongeduld te verbergen en heeft zelfs een paar maal de onbeschaamdheid gehad van mij letterlijk in de rede te vallen. Ik geloof dat de jongeheer zich al verbeeldt, dat hij de effecten van oom in zijn zak heeft en den ouden heer wel missen kan,’ en hij voegde er gewoonlijk eenige niet zeer vleiende epitheta voor Antoine en alle jonge menschen van gelijke stemming- en gezindheid bij. ‘Ik zou 't niet hebben moeten laten blijken, als ik mij onder eene vermaning van mijn vader verveelde, maar de tegenwoordige jongelui zijn zoo. Heel veel eerbied voor grijze haren zit er niet meer in.’
Deze houding van zijn veelbelovenden telg had ook vandaag onder de wandeling en zelfs op den spoortrein den ouden heer erg gehinderd en diens genoegen aanmerkelijk vergald. Nu zij samen in verplichte harmonie aan de koffietafel zaten, verbeterde dit er niet op. De eenige, voor wie Antoine zijne volle aandacht veil had, was zijne tante. Oom zelfs scheen niet bijzonder in zijn smaak te vallen, of de moeite waard te zijn om zijn malaise geweld aantedoen. Nu, wij weten dat zijne tante in den grond der zaak zijn eenige hoop en toevlucht was. En tante was ook wezenlijk allerliefst voor hem! Zij spande zich blijkbaar in, om dezen dag tot een rechten feestdag voor haren lieveling te maken.

{==83==} {>>pagina-aanduiding<<}

Vertelde tante hem niet de geheele preek, die zij zooeven gehoord had, en luisterde Antoine niet naar deze ontboezeming, alsof er niets ter wereld was, wat hem meer belang inboezemde dan eene preek? Tante Melder mocht die op haar manier vertolken, de inhoud van de preek, zooals hij door haar van voren af werd opgehaald, was voor zoo'n snuggeren jongen als Antoine gemakkelijk tot een kort overzicht terugtebrengen, en dat korte overzicht was niet van dien aard, dat hier aan iets zeer vervelends of overdrevens behoefde gedacht te worden. Zonder zijn waarheidsgevoel al te veel geweld aantedoen, kon Antoine veilig verklaren, dat hij die preek wel eens had willen hooren, en de vriendelijke toon waarop dat tweede sermoen gehouden werd, liet de meest gewenschte ruimte aan zijne fantaisie, om zich luchtkasteelen te bouwen of liever goudmijnen te graven, waaruit zijne zesduizend guldens zonder veel inspanning konden worden te voorschijn gebracht. Daarom kon hij tante haren vollen eisch van zijne aandacht geven en werden de producten zijner verbeelding gevoed door 'tgeen zij hem mededeelde: ‘Ik wenschte wel,’ zei ze, ‘dat gij er bij geweest waart, Antoine! 't Was verrukkelijk mooi en tegelijkertijd zoo innig practisch. Gij kunt, 't is waar, onzen beroemden domine elken Zondag in Amsterdam hooren als gij wilt, maar dat is heel iets anders dan of gij hem hier buiten, in de vrije natuur en in zoo'n eenvoudig dorpskerkje, hoort. De man scheen mij van morgen een engel uit den hemel toe, zooals ik mij verbeeld dat er vroeger moeten zijn neergedaald onder onbeschaafde en onleerzame menschen. Gij hadt hem moeten hooren, toen hij ons allen ernstig vermaande om toch niet te veel te hechten aan het wereldsche, maar te bedenken de dingen die boven zijn.... en vooral toen hij sprak over de weelderigheid en de ijdelheid van het tegenwoordige geslacht, de losheid van zeden die zelfs bij jongelieden van aanzienlijken huize niet schaarsch is, de roekeloosheid waarmee zoovelen hun geluk met voeten

{==84==} {>>pagina-aanduiding<<}

treden en door ongebondenheid zich ongeschikt maken voor het Koninkrijk Gods. Ik dacht toen aan u, die u zoo gunstig van de meesten uwer tijdgenooten onderscheidt, en ik benijdde uwen goeden vader, dat hij zulk een zoon heeft.’ Mevrouw Melder sprak deze woorden met verheffing van stem. Zij was zeker dat Melder, al zat hij in de courant begraven, haar verstaan zou. ‘Och, gij weet gelukkig niets van wat er nu en dan in de wereld omgaat, hoe slecht en onnadenkend de meeste jonge menschen daarheen leven, en welk een zegen 't is, als men reeds vroeg gewend is geworden aan hard werken en regelmatige plichtsbetrachting. Uw oom heeft mij meermalen verteld, dat gij in dat opzicht een voorbeeld voor anderen zijt. Ik kan u niet genoeg zeggen hoe innig mij dat steeds verheugd heeft.’
Er was ontegenzeggelijk tusschen deze kleine preek van mevrouw Melder en die van haar broer veel overeenkomst, en toch kon de uitwerking op een en hetzelfde auditorium niet meer uiteenloopend zijn dan ze was. Terwijl Antoine door de toespraak van zijn papa tot wrevel geprikkeld werd en zijn lust nauwelijks kon bedwingen om den ouden heer in zijn gezicht uittelachen, scheen 'tgeen tante zei werkelijk niet zonder invloed op zijn gemoed. Hij boog niet alleen hierbij 't hoofd, maar zijn huichelachtig gezicht drukte meer ernst en een dieper besef van het gewicht der zaak uit, dan de wakkerste zedemeester zou kunnen vinden in het hart van den boetvaardigsten kloosterling. Een paar maal opende hij zelfs half de lippen om zijne instemming en gevoeligheid te betuigen.
De oorzaak van dat verschil in uitwerking van hetzelfde oratorische product is licht te raden. Antoine had zijne tante te ontzien en het edele jonge mensch had, naar de wereld gesproken, van zijn vader niets meer te hopen of te verwachten. Reeds hierom moest hij bij de preek van de eerstgenoemde een heel ander gezicht zetten dan onder het gehoor van den anderen. Dat bracht zijn belang

{==85==} {>>pagina-aanduiding<<}

zoo mee. Maar bovendien was het sermoen van tante een sermoen uit de tweede hand. 't Was een verslag van een preek, en ieder onzer weet welk een groot verschil er is tusschen het verslag en de preek zelve. De preek gaat lijnrecht op ons af en het verslag is een bloot letterkundig product. Bij de preek heeft de redenaar het kennelijke doel om ons te treffen. Bij het verslag vraagt hij meer om onze toestemming voor zijne opvatting, om onze deelname aan het oordeel over genoemde of ongenoemde medezondaren, met wie wij evenmin als de redenaar zelf iets gemeen hebben. Wanneer de preek ons verveelt en wij dat door geeuwen of afgetrokkenheid te kennen geven, beleedigen wij den spreker. Indien wij ons onrustig heen en weer wiegen op onze stoelen, terwijl het verslag ons wordt voorgelezen, treft onze oneerbiedigheid den afwezige, die de stof leverde voor het verslag.
Dus, als gij uwen medemenschen de waarheid wilt zeggen, doe 't dan liefst in den vorm van een preekverslag, en wacht u voor de preek-zelve. Kunt gij, zooals mevrouw Melder in dit geval deed, uw gehoor daarbij sparen en met zoovele woorden uitsluiten van het gros der ongerech en, wier wegen in de duisternis liggen en wier einde het verderf zal zijn.... o, spreek dan vrij voort. Wij zijn niet zoo onmenscheiijk, dat wij niet zouden willen luisteren. Wij hebben niet zoo'n algeheel gebrek aan smaak, dat we niet zouden willen nederzitten en stichtelijke woorden aanhooren in het kleed van eene redevoering vol zalving en ernst, maar wij haten het personeele, wij zijn afkeerig van het rechtstreeksche, en wij zien in iedereen die zich 't recht aanmatigt ons te kapittelen een soort van rabbijn, een catechiseermeester of een pedant.
Nu moet erkend worden, dat de oude heer Tekel 't met zijn preek nog niet eenmaal zoo erg gemaakt had.... maar de hemel alleen weet hoe fijn- en teergevoelig wij zijn op dat punt.
Onderwijl had de knecht de couranten en brieven, die vóór en onder kerktijd gekomen waren, binnengebracht en,

{==86==} {>>pagina-aanduiding<<}

zooals het consigne voor den Zondag luidde, zwijgend op een kastje gelegd, dat onder het bereik van meneer Melder stond. Gedurende de vleiende opmerkingen van zijn zwager had Melder een paar brieven opengebroken en haastig doorgelezen. 't Waren brieven, zooals hij er dagelijks ontving, bevattende mededeelingen van Jansen over 'tgeen er in de jongste vier-en-twintig uur was voorgevallen, correspondentiën met het buitenland en meer dergelijke. Van de meesten kende Melder reeds op 't adres af den inhoud en legde ze onverschillig neer.
Daar kwam er hem evenwel één in handen, die meer bijzonder zijn aandacht trof. 't Was een groote, slordig gevouwen brief, van grover papier dan de andere en voorzien van een hoogdravend adres in kapitale letters. Melders buitenplaats was onderschrapt, alsof 't de hoofdstad eener provincie was, en door de bijvoeging ‘op den huize’ tot een soort van riddermatig goed verheven.
De hand die dit adres geschreven had was opzettelijk verdraaid of door ouderdom onzeker geworden. Men kon aan den vorm der letters bespeuren, dat de schrijver sinds lang genoodzaakt was geweest zijn schrift meer te teekenen dan 't den vrijen loop te laten. De eerste indruk van Melder was daarom, dat 't een bedelbrief moest zijn; de volgende dat hij deze hand meer gezien had, dat de persoon die dit geschreven had hem niet geheel vreemd was. Toen hij, onder die laatste gedachte, den brief openbrak, zag hij zich evenwel teleurgesteld. De brief droeg geen onderteekening. Welnu, dan kon 't ook niet anders dan een bedelbrief zijn.
De aanhef beantwoordde geheel aan dat vermoeden. Na den gewonen complimenteusen titel, waardoor de brieven van bijna alle Nederlanders zich onderscheiden, begon de brief in den toon van iemand die een verzoek heeft voortedragen. De schrijver was een onbekende, en verlangde een onbekende te blijven. Indien hij zich verstoutte meneer Melder lastig te vallen, dan was 't in de overtuiging dat

{==87==} {>>pagina-aanduiding<<}

de zaak waarover hij schrijven wilde wel verdiende, dat deze er eenige oogenblikken van zijn kostbaren tijd voor opofferde. Wat hij te zeggen had was iets zeer belangrijks. (Melder las dit en 't voorafgaande zonder eenige bijzondere oplettendheid. Hij wist bij ervaring dat de schrijvers van bedelbrieven gewoon zijn hunne eigen nooden en behoeften als zeer belangrijk te beschouwen voor den man op wiens beurs zij een aanval doen). 't Was een zaak, waarbij de schrijver zelf niet betrokken was; die hem alleen belang inboezemde, omdat zij meneer Melder aanging, meneer Melder, die op 't punt was het slachtoffer te worden van een fijn overlegd bedrog. (Melder werd hier een weinigje oplettender, terwijl hy de wenkbrauwen fronste. Wat had die vent met zijne belangen te maken?) De schrijver van den brief zou, als hij gewild had, ook een anderen weg hebben kunnen inslaan. Hij zou vooreerst de zaak haren loop hebben kunnen laten en vond 't, wel beschouwd, zelfs een gekheid dat hij, die weinig reden had om op de vriendelijkheden van zijne medemenschen te roemen, zich in de bres ging stellen voor anderen; maar hij was mensch en kon geen onrecht verdragen, niet velen, dat de sluwheid en het bedrog 't winnen zouden in de wereld. Daarom had hij de pen opgevat en zou nu eens kort en goed vertellen wat hij te zeggen had.
Meneer Melder was op 't punt om den brief met walging neertegooien. De hooghartige toon die er in dit laatste gedeelte heerschte, ergerde hem en was, daar hij nog altijd van meening bleef dat 't op een bedelarij zou neerkomen, in zijn oog ten hoogste ongepast,.... maar in de nu volgende regels trof hem de naam van zijn zwager Tekel en iets verder die van Antoine.... hij keek deze beiden terloops even aan, als wilde, hij vragen wat zij in 's Hemels naam met zijne correspondentie te maken konden hebben.... en las verder.
En wat hij las, was wel geschikt om zijne aandacht te blijven boeien.

{==88==} {>>pagina-aanduiding<<}

De briefschrijver, hij mocht dan wezen wie of wat hij wilde, was blijkbaar geheel en al op de hoogte van Melder's familie-aangelegenheden. Hij wist dat Melder eene vrouw uit een doodarm geslacht getrouwd had; uit eene familie, die bekend was om haar klaplooperij, om de onbeschaamdheid, waarmee zij, bij gebrek aan eigen krediet, dat van anderen en in de eerste plaats dat van hare aanverwanten exploiteerde.
De briefschrijver wist verder, dat Melder eene eenige zuster had gehad, van wie hij als kind innig veel had gehouden, maar die hij, tengevolge van oneenigheden met zijn zwager Holster, aan haar lot had overgelaten; dat die zuster twee kinderen had nagelaten, waarvoor Melder, zoo 't heette, zorgde; dat die kinderen den rijken koopman nader aan het hart lagen dan hij zichzelven wilde bekennen, maar dat zijne vrouw hem reeds dadelijk na den dood zijner zuster had weten te bewegen, om die kinderen op een afstand te houden. Dit en al wat daarmee in verband stond, werd verteld op eene manier, die de eigenliefde van Melder ongekwetst liet, maar geen twijfel vergunde of de schrijver wel behoorlijk op de hoogte was, niet alleen van de feiten, maar van de wederzijdsche verhoudingen.
De familie Tekel werd nu ten tooneele gevoerd en in al hare gemeenheid geschetst. Melder moest erkennen dat zijn onbekende vriend ook te dien aanzien volkomen op de hoogte bleek te zijn. De voorstelling hoe zij allen, met zijne eigen vrouw aan 't hoofd, tegen Melder hadden saamgespannen en blijkbaar zwanger gingen van het plan, om de kinderen van Holster te berooven van het erfdeel dat hun van Gods- en rechtswege toekwam (Melder fronste weer de wenkbrauwen. Er was geen enkele reden waarom hij, als hij dit verkoos, niet met zijn geld zou mogen doen wat hij wilde,) en hun lieven jongen, Antoine Tekel, er in te schuiven, was, van het standpunt van Melder bekeken, naar de natuur geteekend. Al wat hijzelf instinct-
{==89==} {>>pagina-aanduiding<<}
matig gevoeld, gedacht en vermoed had, stond hier zwart op wit voor hem. Vooral van daag, nu hij beloofd en besloten had, zijnen zwager met een beslissende beschikking ten voordeele van Antoine te verrassen, kwam hem deze schets als een waarschuwing voor, eene vermaning van een onzichtbare macht om op zijn hoede te zijn. Al de wrevel tegen de Tekels, al het wantrouwen tegen zijn vrouw, al de ergernis en walging van een geslacht dat hem door vleierij en pluimstrijkerij reeds zoo dikwerf bestolen had, gaven voedsel aan dezen indruk. Terwijl mevrouw vroolijk en luchthartig met haar broer zat te schertsen en aan Antoine op hare gewone manier allerlei vriendelijkheden bewees, keek Melder zijn zwager alles behalve welwillend aan, kreeg ook mevrouw haar deel van zijn wrevel.
Alleen Antoine bleef vooralsnog buiten dat vonnis. Oom Melder had, zooals wij weten, ondanks zijn vroegeren argwaan, langzamerhand een bepaalde voorliefde voor den jongen man gekregen. Antoine was bescheiden, ijverig, stipt, solide..... dus al wat een man als zijn oom begeeren kon, de type van een kantoorklerk en 't model van den toekomstigen chef van een handelshuis. Meneer Melder mocht het geheele geslacht haten, - aan dezen jeugdigen vertegenwoordiger van de familie Tekel, dezen Tekel der toekomst, kon hij tot op zekere hoogte zijne bewondering niet weigeren. Honderde malen had hij immers in volle oprechtheid diens lof verkondigd?....
Meneer Melder las verder, en naarmate deze gunstige opinie omtrent Antoine vaster bij hem geworden was, boezemde 'tgeen hij nu las hem te meer belangstelling in.
Onomwonden werd Antoine een losbol, een huichelaar, de gevaarlijkste en sluwste aller bestaande en toekomstige Tekels genoemd. Zonder eenig bewijs of rekening met de gunstige meening die men bij meneer Melder vooronderstelde, werd de neef door den briefschrijver geteekend als de eigenlijke uitvoerder van het groote familieplan, waar-
{==90==} {>>pagina-aanduiding<<}
van hijzelf de eerste vruchten zou plukken, dat hij, ofschoon hij slechts scheen te volgen, werkelijk geheel en al zelfstandig beheerschte. De briefschrijver twijfelde er geen oogenblik aan, of Antoine zou zijne naaste betrekkingen onmiddellijk den rug toekeeren en de deur wijzen, als zij hem hadden gebracht waar hij wezen wilde. De jonge man keek sinds lang zijn eigen vader, zijne tante, al zijn neven en nichten in de kaart... maar bedroog toch op de keper beschouwd geen van die allen zoo brutaal als zijn oom Melder. 't Was waarlijk niet te vooronderstellen, dat meneer Melder daarvan nooit iets zou gemerkt hebben; dat iemand, die in zijne handelsondernemingen zooveel beleid getoond had, zich op zoo'n grove manier bij den neus zou hebben laten pakken door een melkmuil als Antoine Tekel; 't was onmogelijk, dat Melder zelf niet reeds voorlang had vermoed, dat al de stille deugden en goede zeden van dezen knaap louter bedrog en huichelarij waren. Of was dit werkelijk 't geval, was meneer Melder door zijn eigen goedhartigheid en lichtgeloovigheid de dupe van dien jongen, dan noodigde zijn geheimzinnige vriend hem uit om de proef op de som te nemen, en eens te informeeren op plaatsen en in kringen waar de jonge, ijverige kantoorman gewoon was zijne avonden doortebrengen; dan moest meneer Melder maar eens navraag doen bij.... (hier volgden eenige namen, die aan meneer Melder voor het meerendeel vreemd waren, maar die, naar eenen enkelen meer bekenden te oordeelen de élite der Amsterdamsche prostitutie schenen te vormen.) De jongeheer was, hoe vroom hij er ook uitzag, een doordraaier. Zijne holle oogen waren 't gevolg van nachtbraken. Zijn sympatie voor al wat het kantoor aanging was geveinsd, en zijn eenig doel was de duiten van oom machtig te worden, met het zuurverdiende geld van de firma een lui en lekker leventje te leiden.
Als meneer Melder een en ander nog niet geloofde, dan kon hij zich omtrent dit alles nog meer zekerheid verschaffen. De jongeheer was een habitué in de beste of liever in de meest

{==91==} {>>pagina-aanduiding<<}

bezochte koffiehuizen en restauratiën van Amsterdam. Hij had daar reeds ontelbare feestjes gevierd met zijne vrinden en makkers - de minste koffiehuisjongen kende hem. Indien zijn oom daarvan tot nog toe niets gemerkt had en zelfs niet eens vermoed dat zijn lief neefje zich met zulke gewone en gemeene dingen bezighield, dan was 't omdat de rijke heeren van de Keizersgracht zich met die lage sfeeren der maatschappij niet bemoeien, en vooral omdat de slimheid van Antoine Tekel zich nergens beter vertoonde dan in zijn gehuichelde ingenomenheid met het kantoor. Ook had de jongeheer in den laatsten tijd gezorgd geen andere schulden te hebben dan bij goede vrinden. Meneer Melder moest maar eens vragen naar een zekeren Adolf Meinert. Hij zou dan eens zien, of de jongeheer ook een kleur kreeg.
Op dezen toon ging de brief nog een poosje voort. Den jeugdigen adspirant naar oom Melders firma en erfenis werd geen enkele openbaring van zijne geheimen bespaard, en aan de ergenis van den rijken koopman de volle maat toegemeten. Uit den brief sprak zoowel haat als leedvermaak; de schrijver was zonder twijfel zelf nog sluwer en meer doortrapt in het kwaadstoken dan de bekwaamste der Tekels. Meneer Melder zat, schijnbaar in den brief verdiept, eenige oogenblikken letterlijk versuft van verbazing.
Hij kon zichzelven maar niet overtuigen, dat Antoine tot die hoogte van sluwheid en overleg zou geklommen zijn. Hij wilde niet gelooven dat iets of iemand ter wereld in staat was hem, Melder, in die mate te foppen. Had hij den jongen man niet reeds bijna zes jaar nauwlettend gâgeslagen en vooral in de laatste jaren met klimmende aandacht en belangstelling? Antoine had hem vergezeld op zijne wandelingen als hij hier in Driebergen bij zijn oom en tante logeerde, en oom had verbaasd gestaan over de solide beginselen, welke onder den invloed van het kantoorleven in zijn jeugdig hart post gevat hadden. Hij

{==92==} {>>pagina-aanduiding<<}

had hem bij herhaling over Hollandsche eerlijkheid en trouw, over degelijke behandeling van zaken, over al de voorrechten van erkende soliditeit en al de verplichtingen daaraan verbonden, onderhouden en had opgemerkt, zelf met eigen oogen gezien, dat dit alles een diepen indruk op zijn neef gemaakt had.... Zou of kon dat alles bedrog of huichelarij geweest zijn?....
De gedachte aan de mogelijkheid dat dit alles bedrog en huichelarij geweest was, vermeerderde meneer Melders wrevel, want zijn ijdelheid speelde daarbij een hoofdrol. 't Einde zijner korte overpeinzingen was dan ook, dat de schrijver van dezen brief, die niet eenmaal zijn naam durfde noemen, zonder twijfel een ellendige leugenaar was, die, ofschoon hij voor het oogenblik niets vroeg, zeker weldra met het wezenlijke motief van zijn ijver en belangstelling voor den dag zou komen. 't Was misschien een vijand van Antoine, de een of ander die jaloersch was op diens mooie kansen. 't Kon ook zijn dat een geheime vrind van de Holsters zich verdienstelijk wilde maken door Antoine te belasteren. ‘'t Kan die meneer Wester of West wel wezen, die vrind van Jansen,’ zei Melder bij zichzelven, terwijl hij den brief sloot en bij de anderen op de tafel lei.
‘Goede tijding?’ vroeg de oude heer Tekel op dien gulhartigen toon, welke bij alle gelegenheden der familie ten dienste stond, ‘ze moesten u hier buiten met geen zaken lastig vallen, ten minste niet op Zondag.’
‘Dat ben ik niet met u eens’, antwoordde Melder. ‘Gij weet, ik ben en blijf in alles de chef van het huis en er gebeurt niets buiten mijn voorkennis. Ik weet wel, dat sommigen in Amsterdam zich verbeelden, dat ik mij uit de zaken teruggetrokken heb, maar die heeren hebben 't bij het verkeerde eind. Antoine weet, hoe Jansen geen voet zal verzetten zonder mij.’
De oude heer Tekel haastte zich te verklaren, dat hij dat ook wel wist, en dat hij voor zich niemand in heel Amsterdam kende, die er zoo over dacht als Melder daar-
{==93==} {>>pagina-aanduiding<<}
even gezegd had. Hij begreep dan ook wel dat 't niet anders kon, en had alleen maar bedoeld dat 't jammer was, dat het niet anders mogelijk was. Hij meende, dat zijn zwager wel recht had om geheel en al rust te nemen, en zoolang hij zulke lange en uitvoerige brieven kreeg, was dit, ondanks de rust en vrede van het buitenleven, toch maar eene illusie.
Meneer Melder, die meer dan ooit in zijn afkeer van zijn vrouws-familie bevestigd was door den inhoud van den ontvangen brief, meende in deze laatste welwillende opmerking een vernieuwden aanval op zijne firma en een onbetamelijk vooruitloopen van zijne plannen met Antoine te zien, en zei daarom vrij wrevelig, dat hij nog bij lange na niet oud genoeg was om zoodanige rust noodig te hebben of aangenaam te vinden. Hij twijfelde niet, of zijn zwager zag hem liever aan het hoofd der zaken dan rustig en vadsig op zijn buitengoed. Ook zou hij niet weten wie de zalen zou kunnen drijven, zooals dat betaamde en overeenkomstig de waardigheid en het gewicht zijner firma wenschelijk was, als hijzelf dat niet deed. Al zou hij ook willen, zoo begreep hij toch, dat hij in de eerste tien jaren nog in vollen nadruk onmisbaar was. Hierop zich eensklaps tot Antoine richtende, vroeg hij: ‘Heb ik u vroeger niet wel eens den naam van eene zekere familie Meinert hooren noemen? Kent gij Adolf Meinert (waarschijnlijk een zoon van die familie) niet particulier?’
Meneer Melder deed deze vraag, tengevolge van den wrevel die zich van hem meester gemaakt had, toen zijn zwager hem zoo 't scheen eenvoudig op zij wou zetten, maar meer onwillekeurig dan hij ooit iets in zijn leven gedaan had; en toch durf ik verzekeren dat hij hoogst zelden iets gevraagd of gezegd heeft wat zoo op zijn plaats was en zulke verstrekkende gevolgen had.
Immers, Antoine kon bij die vraag niets anders vermoeden dan dat de brief, dien zijn oom zooeven in handen had gehad, door Dolf zelf geschreven was; dat deze vraag

{==94==} {>>pagina-aanduiding<<}

dienen moest om nadere inlichtingen omtrent den schrijver te krijgen. Die brief was van Dolf. Wat kon Dolf aan zijn oom te schrijven hebben? Wat kon 't anders zijn dan het bericht van Antoine's schulden en een verzoek om voor zijn neef te betalen..... Als een bliksemstraal schoten die gedachten hem door het hoofd..... voor 't eerst van zijn leven kreeg hij een kleur en stotterde, toen hij zijn oom antwoordde, dat Adolf Meinert de zoon van een rijk Oostindischman was, dien hij, ofschoon hij niet tot zijn bepaalde vrienden behoorde, nu en dan wel eens gezien had.
De omstandigheid, dat Antoine een kleur gekregen had op de eenvoudige vraag hem door zijn oom gedaan, was, in verband met de voorspelling in den brief, te gewichtig, om iemand als meneer Melder niet te treffen. Juist daarom evenwel vroeg hij niet verder, maar vergenoegde zich met een veelbeteekenend kuchje.
Meneer Melder was te lang bij den handel en te vaak in de noodzakelijkheid geweest om zijne gedachten in een oogenblik des tijds te beheerschen, hij had bovendien een veel te argwanend karakter, om zich bloottegeven, zoodra hij ook maar instinctmatig voelde, dat er iets geheimzinnigs in de lucht was. Daarom was zijn plan dan ook in een ommezien gemaakt. Hij zou buiten Antoine om meer van dien briefschrijver te weten zien te komen, en ofschoon hij 't zich nog niet kon voorstellen, dat Antoine's verlegenheid in verband stond met de feiten in den brief vermeld, dezen nauwkeurig waarnemen. 't Was mogelijk, dat er aan den naam van Adolf Meinert andere bijzonderheden verbonden waren dan de briefschrijver vermeldde, maar 't was toch zaak omzichtig te wezen. De bezadigde man streek dus al de plooien uit zijn gezicht, en stelde heel bedaard aan zijn zwager voor, een wandeling in den tuin te doen.
De oude heer Tekel, die meende dat dit het voorspel was van ernstiger mededeelingen, nam de uitnoodiging

{==95==} {>>pagina-aanduiding<<}

gretig aan en, terwijl mevrouw zich met opzet verontschuldigde, stapten de heeren naar buiten.
't Was nog steeds een prachtige Zondag; een van die zeldzame rust- en feestdagen in ons vaderland, waarop wij ons eene voorstelling kunnen maken van den Oosterschen Sabbath onder palm- en vijgeboom, waarop de gansche natuur schijnt nederteliggen aan den voet van Gods troon, en hare zaligheid te zoeken in uitrusten. Dan vraagt de bloem, die slechts leeft om hare geuren te verspreiden en hare schoonheid ten toon te dragen, aan de altijd bezige bijen, waarom ze arbeiden en verzamelen; dan verwijt het vredige kleine heesterboschje aan de bewegelijke vogeltjes, dat zij het stille nest verlieten en zich niet voeden zooals de struiken en planten, uit den grond waarin ze geboren werden en sterven zullen.
O, wat hadden èn de bloemen èn de heesters niet te vragen aan het drietal dat nu rondwandelde door den hof! Daar was vooreerst de aanzienlijke rijke koopman, die hier heette uitterusten, terwijl hij zich schaamde over zijne werkeloosheid en zichzelven wijs maakte, dat hij nog altijd de ziel en 't leven zijner drukke firma was. Daar was verder de oude heer Tekel, die den Sabbath ontheiligde door allerlei vriendelijke beelden zijner fantasie, waarin deze stille buitenplaats niet anders voorkwam dan als een deel van een groote erfenis; die dezen dag tot een van de schoonste zijns levens zou rekenen, als zijn oudste zoon straks in zijne tegenwoordigheid voorgoed zou worden aangespannen in het gareel van het Amsterdamsche kantoorleven, dat leven, waarin de rust als een vloek voorkomt en een buitenplaats geen hooger rang bekleedt dan een vergulde pendule op den schoorsteen of een span paarden op den stal. Daar was eindelijk Antoine, gejaagd en angstig door de vraag van zijn oom en zijn eigen verlegenheid, in doodelijke onrust over hetgeen er volgen kon. Antoine wist welke mooie plannen zijn oom met hem had - maar kende ook diens gestrengheid en onverbid-
{==96==} {>>pagina-aanduiding<<}
delijkheid tegenover jonge menschen die niet solide waren. Oom had hem menigmaal een schrik op het lijf gejaagd door zijne heftigheid tegen zulke jeugdige losbollen, maar hem nooit zoo dicht op de hielen getrapt als zooeven. Indien zijne vrees, dat oom alles wist of vermoedde, grond had, als Dolf geklapt had, dan was 't uit met alle glansrijke vooruitzichten. Hoe kon de rustige Sabbathvierende natuur dan vrede hebben met Antoine of deze zich verlustigen in ‘de lodderige schoonheden’ van het lustoord van zijn oom?
De gewaarwordingen en gedachten van den ouderen en jongeren heer Tekel liepen dus hemelbreed uiteen. Indien zij op dit oogenbjik in elkanders hart hadden kunnen lezen, zouden ze hoogst ontevreden geweest zijn. De oudere heer Tekel hunkerde naar het oogenblik waarop Melder over de bewuste zaak beginnen zou, en poogde zijn zwager telkens op dat onderwerp te brengen; terwijl de jongere met angst verwachtte, dat het teere punt zou worden aangeroerd, en zelfs zijn vader een paar maal vrij ruw in de rede viel, toen hij meende dat deze er over wilde beginnen. Als Melder de aandacht van zijn zwager op eene zeldzame bloem vestigde, dan wist de oude heer met groote behendigheid en al de bloemrijkheid van stijl waardoor hij uitmuntte, van die bloem naar het Amsterdamsche kantoor te verdwalen en met de stoutste vergelijkingen de gewichtige firma Melder op 't tapijt te brengen; terwijl Antoine in dit geval, zonder beeldspraak of vergelijking, alle krachten inspande om de aandacht van zijn oom bij de bloem zelve te beperken.
't Lijdt geen twijfel dat Melder deze uiteenloopende tactiek min of meer in 't oog kreeg, en zich tot zekere hoogte met de eene zoowel als de andere vermaakte. De tactiek van zijn zwager was een overbekende. De motieven van Antoine kon hij slechts gissen en raden. Toch lag 't voor heden meer in zijne plannen om den laatstgenoemden te wille te zijn, juist omdat hij door de onrust en gejaagd-
{==97==} {>>pagina-aanduiding<<}
heid waarin Antoine blijkbaar bleef verkeeren, eenigermate versterkt werd in zijn wantrouwen en geneigd om den briefschrijver gelijk te geven. Hij sloot dus zijne gelederen, sprak gedurende de geheele wandeling over niets anders dan over bloemen en boomen, en vond er een wreed vermaak in zijn zwager teleurtestellen.
De Zondag liep voorts zooals de meeste Zondagen in Driebergen of Velp af. Men at en dronk en sprak over onverschillige zaken, tot de koetsier met het rijtuig voorkwam om de Amsterdamsche heeren naar den trein te brengen. Toen nam men afscheid onder een vloed van dankbetuigingen voor den aangenamen dag, het genoegen dat men gesmaakt had en de eer die men had genoten.
Noch aan tafel noch daarna had meneer Melder een woord gezegd, dat het ongeduld van zijn zwager kon bevredigen of dezen ook maar eenigszins geruststellen omtrent zijne plannen. Ofschoon Tekel elk oogenblik op 't punt was om de baan te breken, hield de verwachting hem daarvan terug en vreesde hij door ontijdigheid en overhaasting den machtigen te ontstemmen. Antoine daarentegen, die voortdurend zijn best deed om vroolijk en opgeruimd te schijnen, zoodra 't hem gelukt was zijn eerste indrukken te boven te komen, trachtte alles te verwijderen wat aanleiding kon geven tot nieuwe vragen en openbaringen. Mevrouw Melder, die geen van beiden afzonderlijk had gesproken, nadat de heeren uit den tuin teruggekeerd waren, en aan tafel telkens verwachtte dat haar broer, in zijne voorliefde voor toasten, welke hem een zekere reputatie in de familie verworven hadden, zijne dankbaarheid zou uitstorten, keek de heeren beurtelings vragend aan, verbaasd dat zij daarin teleurgesteld werd. Eerst nadat de beide Tekels, vader en zoon, vertrokken waren, vernam zij uit een norsch en kort bescheid van haar man, dat hij zijne redenen gehad had om de bewuste zaak voor heden onaangeroerd te laten.
De heeren Tekel, vader en zoon, stapten beiden vrij

{==98==} {>>pagina-aanduiding<<}

onvergenoegd en ontevreden in den trein, en werden in dezelfde stemming door de onverschillige locomotief meegesleept en aan het Amsterdamsche station afgezet. Ze waren boos op elkaar, omdat het in de familie Tekel de gewoonte was wrevel en ontevredenheid bij voorkeur 't eerst op zijn naaste omgeving te wreken en aftekoelen. Vervolgens waren ze boos op de omstandigheden en op het geheimzinnige, waardoor deze dag tot een dag van teleurstelling geworden was.
De oude heer Tekel begreep niets van zijn zwager, en Antoine meende maar al te goed diens beweegredenen en inzichten te begrijpen. De vader had veel lust om de houding van den man, die het lot van Antoine in handen had, aan ordinaire nukkigheid toeteschrijven, en Antoine werd, hoe langer hij er over nadacht, te meer overtuigd, dat die brief een belangrijke rol in het geval gespeeld had.
Op deze wijze gebeurde het, dat noch de vader noch de zoon pleizier had van zijn Zondagje buiten; dat beiden knorrig en humeurig thuis kwamen, en nog knorriger en humeuriger werden, toen de huisgenooten de opmerking maakten, dat zij 't zoo bijzonder mooi getroffen hadden.
‘Ik vond uw gedrag den geheelen dag zeer raadselachtig,’ zei de vader, nadat alle andere huisgenooten reeds naar hunne slaapkamer vertrokken waren en ook Antoine bezig was zijn nachtkaars aantesteken. ‘'t Schijnt dat gij niet begrijpt, welke opofferingen men ook voor u doe, dat gij van uwen kant ook moet meewerken.’
‘Ik weet niet wat u bedoelt met die opofferingen’ bromde Antoine. ‘'t Is toch zeker geen bijzonder groote opoffering, een Zondagje naar buiten te gaan en te dineeren bij iemand, die er een beter tafel op nahoudt dan wij alle dagen te zien krijgen. Ook vat ik niets van uwe beschuldiging, dat ik raadselachtig geweest ben. Ik vond oom raadselachtig, ik vond u raadselachtig - maar wat ik wou, was zoo duidelijk als deze kaars. Ik wou eenvoudig niet voor den gek gehouden worden. Oom en u hadden mij beiden voor-
{==99==} {>>pagina-aanduiding<<}
gespiegeld, dat ik vandaag heel wat moois en bijzonders hooren zou.... Mij dunkt, als iemand 't recht heeft om boos te zijn, dan ben ik 't.’
De oude heer Tekel vond 't niet noodig hierop te antwoorden, of voelde zich buiten staat dit op bevredigende wijze te doen. Hij zei, dat de jongelui wat meer meegaande moesten wezen, en dat hij verwacht had, dat Antoine veel meer de gelegenheid zou hebben opgezocht, maar hij zei ook dit met eenige aarzeling.
De oude heer Tekel was teleurgesteld, maar de geheele zaak was hem te geheimzinnig, om ook maar te kunnen raden waar de grond van zijne teleurstelling schuilde. Hij vergenoegde zich dus met de opmerking, dat hij vreesde, dat de heele boel nu voor altijd in de war was, en dat Antoine in dit geval zelf maar zien moest hoe hij door de wereld kwam. Hij, zijn vader, had er alles aan gedaan wat van een vader kon gevorderd worden. Hij waschte dus zijne handen in onschuld.
Daar deze manoevre bij de familie Tekel tot de alledaagsche dingen behoorde, maakte zij ook nu weinig of geen indruk. Antoine wenschte zijn vader kortaf goeden nacht en nam zijn blaker.
Boven op zijn slaapkamer gekomen, besloot hij dezen rustigen Zondag in Gods vrije en vredige natuur.... met een paar hartige vloeken aan 't adres van Dolf.



{==100==} {>>pagina-aanduiding<<}

Veertigste hoofdstuk.

Het onweer zet op.

Toen Antoine Tekel den volgenden morgen opstond, vond hij twee brieven op zijn bedtafeltje. De eene was van Dolf en bevatte een uitnoodiging tot een tweede familiaar dineertje met eenige kennissen. ‘Nu wij toch binnenkort allemaal failliet gaan,’ schreef Dolf tot aandrang, ‘is 't ook maar 't beste dat wij samen den boel heelemaal opeten en de zorg van 't hart spoelen. Alle fideele jongens, plus oom Sam, komen om halfzes bij mekaar.’ Antoine frommelde dezen brief ineen, ja, zwoer dat hij nooit weer iets van Dolf wou genieten en plan had den ellendeling nooit weer te zien of te groeten. Hij had slecht geslapen en was in zijn onrustig woelen tot de zeer stellige overtuiging gekomen, dat niemand anders dan Dolf de schrijver van den brief aan oom Melder kon zijn.
De andere brief sloeg direct op deze meening. Hij behelsde de kennisgeving dat er iemand geweest was, die de vriendelijkheid had genomen oom alles te vertellen en die zou voortgaan met die mededeelingen, zoodat 't niet twijfelachtig was welke de gevolgen zouden zijn. Men was volkomen op de hoogte van 'tgeen Antoine te laste kon gelegd worden en stellig van plan hem niet te sparen. Als Antoine de verstandige jongen was, waarvoor men hem hield, dan zou hij weten wat hem te doen stond. Hij kon als een berouwvolle knaap naar oom toegaan en alles be-
{==101==} {>>pagina-aanduiding<<}
kennen, of andere maatregelen bedenken om zich voor den storm te dekken. Hij zou in 't eerste geval kunnen rekenen op de hulp van zijne tante, en oom misschien veel toegevender vinden dan men algemeen wel geloofde. Er zou veel afhangen van het beleid waarmee hij berouw huichelde; en men twijfelde niet of hij zou ook daarin zijn meesterlijken aanleg voor het comediespelen eer aandoen. Men gaf hem dus in vollen ernst in bedenking dien weg inteslaan. Misschien zou zijn vader of de geheele familie gezamenlijk wel een voetval voor oom Melder willen doen, opdat deze zijne jeugdige onbezonnenheid voor ditmaal door de vingers mocht zien en hem weer in genade aannemen. Hij zou dan zijn kantoorkruk behouden en mogelijk over een jaar of vijf, als de oprechtheid van zijne goede voornemens gebleken was, weer in de gunst van zijn oom komen. Dan zou er niets verloren zijn. Dan behield hij zijn mooie kans op de firma, ten minste als hij er den jongen Holster wist uit te houden, die zoo langzamerhand ook al in de termen viel en van den kant van oom Melder de eenige rechthebbende was.....
Antoine knarste bij 't lezen van dezen brief herhaald op de tanden van spijt en ergernis. 't Zij dit alles ironie of ernst was.... wie was er die 't recht bezat om zich op deze wijze met zijn bijzondere aangelegenheden te bemoeien? 't Kon Dolf alleen niet wezen, die door Antoine tot wanhoop te drijven een proef wilde nemen op oom Melders barmhartigheid, al was 't dan ook, dat Antoine daardoor voor altijd zijne uitzichten verloor.... Dolf kon zulke sluwe en lange brieven niet schrijven.... Maar toch was Dolf de eenige die er belang bij had dat oom Melder zich met de zaak bemoeide; toch kon 't niemand anders dan Dolf zijn, die den brief aan zijn oom in de pen gegeven had..... 't Meest waarschijnlijke was, dat Dolf door den nood gedwongen of misschien gedreven door den laffen kinderachtigen geest van royaliteit en onbeschaamdheid welke hem steeds gekenmerkt had, zijn vader in den arm genomen

{==102==} {>>pagina-aanduiding<<}

had en dat deze, die ook in den nood zat, achter de schermen mee speelde. 't Was toch al heel toevallig dat de beide brieven, die van Dolf en deze ongeteekende bij Antoirie's ontwaken op zijn bedtafeltje lagen. Antoine had meermalen gehoord, dat de oude Meinert bekend stond voor een knap koopman, die in zeer korten tijd een aanzienlijk fortuin gemaakt had; en de vooronderstelling, dat hij in staat was daarbij van ongeoorloofde praktijken gebruik te maken, lag dus niet verre. Die Meinerts waren in 't algemeen genomen zoo onnoozel niet als ze wel schenen. Antoine wist bij eigen aanschouwing van de onschuldige meisjes heel wat te vertellen, en kon bewijzen dat mevrouw, zoo klein als ze was, de intrigante speelde. Dat de hand, die dezen tweeden brief geschreven had, hem onbekend was, was een reden te meer om aan de Meinerts te denken. Hij kon geschreven wezen door eene van de meisjes. De hand had zelfs veel van die eener vrouw door het onvaste en onregelmatige der letters..... Hij kon in geen geval iemand ter wereld bedenken behalve de Meinerts, wier belang meebracht dat oom Melder omtrent den stand der zaken werd ingelicht, al bleef de mogelijkheid over, dat Dolf, die een flapuit was, de heele historie met geuren en kleuren aan anderen verteld had..... Hoe dan ook, zat Dolf dus achter de schermen, al bleef er nog een zee van vragen en bedenkingen, onwaarschijnlijkheden en onverklaarbare omstandigheden. In elk geval was de nood dringend en begreep Antoine dat hij zoo spoedig mogelijk een besluit zou moeten nemen.
‘Als ik dezen wenk voor goede munt aanneem,’ prevelde hij bij zichzelven, ‘en alles ga opbiechten, word ik waarschijnlijk in de eerste woede van het kantoor gejaagd... en als ik eenmaal weg ben, zal die droge, vrome boekhouder wel zorgen, dat ik er niet weer opkom. Die vent houdt niet van me, hoe vrindelijk en voorkomend hij ook mag wezen, net zoo min als die misselijke kerels van het ach-
{==103==} {>>pagina-aanduiding<<}
terkantoortje. Als ik toevallig mijn nek brak of een beroerte kreeg, zou er niet één wezen die er een traan om vermorste..... Bovendien heeft Jansen dat meisje van Holster bij zich aan huis en ik zie hem er net voor aan, om er ook den jongen langzaam, maar zeker in te werken. Hij kan toch wel begrijpen dat zijn uur geslagen is, als ik ooit den voet in den stijgbeugel krijg..... Alleen daarom zou ik er toe kunnen komen een voetval voor oom te doen, ofschoon mij dat zeker niet best zou afgaan. Oom is eigenlijk een ploert van een kerel, die niets van de wereld begrijpt; en tante heeft in den laatsten tijd lang zooveel niet intebrengen als vroeger. Ondertusschen moet ik eerst weten wie Dolf bij die brieven geholpen heeft. Ik houd hem voor veel te dom, om dit alleen gedaan te hebben. 't Is wezenlijk nog al fijn overlegd. Oom weet van de zaken af; dat is nu meer dan zeker en juist zooals ik gedacht had. Daarom heeft hij gisteren den ouden zoo leelijk gefopt, door geen woord over mijne mooie vooruitzichten te spreken. Oom, die niet over één nacht ijs loopt, zal nu aan 't informeeren gaan, en mij blijft dus niet veel anders over dan mijn gezicht vast in een berouwvolle plooi te zetten..... Laat ons eens kijken..... Wel vervloekt, ik zie er veel meer als een woedende Turk dan als een boetvaardig Christen uit’..... Antoine stond voor den spiegel en kamde onder deze troostvolle opmerking zijne sluike haren..... ‘Ik wou dat ik iets had van dien lieven Dolf, die zijne moeder en zusters zoolang geplukt heeft door zijn onschuldige gezichtje..... Nu, als ik ooit victorie kraai, zal die lieve jongen er van lusten, dat verzeker ik hem’.....
Antoine volgde, terwijl hij op deze manier zijn onderscheiden indrukken zamenvatte en in een monoloog uitstortte, de gewone methode van menschen die in den brand zitten en zichzelven wat willen opfleuren. Hij gaf lucht aan zijne ergernis door machtelooze aanvallen op zijne vijanden, en maakte daardoor zichzelven wijs dat er

{==104==} {>>pagina-aanduiding<<}

ten minste nog iets troostrijks in het geval overbleef, al was dat troostrijke dan ook niets meer dan eene mogelijke, ofschoon zeer onwaarschijnlijke zaak.
‘Die heele familie Meinert,’ meende hij verder, ‘is een gemeene boel. Ik geloof dat dit alles mij niet zou overkomen zijn, als ik een van de meisjes het hof had willen maken en mevrouws wenken ten dien aanzien gevolgd had. Ze zouden er dan belang bij hebben om mij te sparen, terwijl ze nu allemaal met Dolf zullen samenspannen..... Ik wou, alleen om hen op hun neus te laten kijken, de proef met oom Melders barmhartigheid en vergevingsgezindheid wel eens wagen. Als oom mij alles vergeven had, zou ik wel zorgen dat zij geen cent van mijn schuld aan Dolf te zien kregen’.... Antoine fleurde werkelijk een beetje op bij deze gedachte.... ‘Ik ben nog minderjarig, en oom zou de eerste zijn om te erkennen, dat het zonde en jammer zou wezen een duizend gulden of wat in zoo'n zinkput te gooien. Als ik oom maar even een kijkje in die familie kon geven, zou hij uit zijn vel springen van ergernis.’ Antoine lachte een oogenblik luidkeels bij de voorstelling, dat zijn deftige, solide oom de familie Meinert zou ontmoeten en zich ergeren aan die jonge dametjes met hooge kapsels en losse manieren; maar toen hij er nader over dacht, kwam 't hem toch onwaarschijnlijk voor, dat die kennismaking voor hemzelven voordeelig zou kunnen zijn. Hij wist uit menig gesprek over dergelijke conversatie, dat oom en zelfs tante Melder, in hunne aristocratische neigingen, van familiën als de Meinerts nog meer afkeer hadden dan van de zoogenaamde demi-monde, waarin vele jongelui van goeden huize gewoon zijn de gelegenheid tot ontspanning en omgang met de schoone sekse te zoeken. De mogelijkheid van blijvende connecties is in het oog van menschen van geld, die hooger op willen dan den stand waaruit zij zijn voortgekomen, of den kring, waartoe zij meenen te behooren, veel rger dan de aanraking met beginselen en toestan-
{==105==} {>>pagina-aanduiding<<}
den, die eenvoudig in strijd zijn met de hoogere zedelijkheid. 't Zou dus in elk geval maar goed wezen dat oom Melder niet te veel met de Meinerts in aanraking kwam, of het vermoeden kreeg dat Antoine in dien kring intiem geweest was. Antoine zou zich wel bekeken maar houden aan 'tgeen hij gisteren gezegd had, dat Dolf een kennis van kenniswege was, iemand dien hij wel eens hier of daar ontmoet had. Dat was noodig, om van dien kant ten minste verder onderzoek aftesnijden.
Wat hem verder te doen stond?..... Antoine gooide allerlei plannen en berekeningen op en maakte zich duizende voorstellingen van 'tgeen gebeuren kon of ook niet gebeuren, maar hij stond reeds geheel gekleed voor den spiegel en had reeds een laatsten blik op zijn toilet geworpen; toen hij 't eigenlijk nog niet wist. Als oom aan 't informeeren ging en hem over den inhoud van den ontvangen brief onderhield, zou hij natuurlijk beginnen met alles te ontkennen. De Tekels begonnen daar altijd mee want zonder van een leugen uittegaan, had nog nimmer een der Tekels een verder plan de campagne kunnen maken. 't Ecnige wat hem daarbij leiden moest, was te ontdekken wat de briefschrijver eigenlijk in zijn schild voerde; waarom iemand, die hem benadeelen wilde, begonnen was met hem intelichten omtrent hetgeen hij tegen hem had ondernomen. Dat moest wezen om hem tot een berouwvolle bekentenis bij zijn oom te dwingen, en daardoor geld van dezen lostekrijgen of om andere redenen.... 't Kwam Antoine, ofschoon hij zich bij gebrek aan meer licht aan het eerste vasthield, toch niet onwaarschijnlijk voor, dat er een andere reden in 't spel moest zijn. In beide gevallen evenwel kon hij voorshands niet beter doen dan tijd winnen. - Zijn hoofd bonsde, hij was woedend op Dolf en op een menigte andere onbekende personen, die hierbij betrokken waren.... maar hij zou niet wijken dan in den uitersten nood.... De gedachte dat de toekomst, waarvan hij in den jongsten tijd onafgebroken ge-
{==106==} {>>pagina-aanduiding<<}
droomd had, dat de firma, op welke hij verliefd geworden was, de kantoorkruk waarop hij zoo gaarne zat en al de droombeelden eener schitterende toekomst hem tegelijk met de voldoening van zijn boosaardigheid en haat, dcor zoo'n paar anonieme brieven, zouden kunnen ontsnappen, maakte hem woedend. ‘Wij zullen eens zien wie hier koning zal kraaien,’ prevelde hij om zichzelven als 't ware een moed intespreken dien hij niet bezat.... ‘In geen geval zullen zij er van profiteeren.’
Met deze christelijke gedachte, die in onze samenleving volstrekt niet tot de zeldzaamheden behoort, zelfs bij menschen van minder aanleg voor het kwade dan Antoine Tekel bezat, ging hij naar beneden en verraste zijn broers en zusters met een extra knorrig gezicht. Daar het kwartiertje voor de bijbellezing reeds voorbij was, had zijn papa geen de minste reden om bijzonder toegevend of vriendelijk te wezen, en begroette hij dus zijn eerstgeborenen met een gelaat, dat blijkbaar onder den indruk van den vorigen dag geplooid was en in diezelfde plooi den nacht had doorgebracht, zoodat deze morgen in het familieleven der Tekels een van de onaangenaamste en onvriendelijkste was. Antoine slikte zijn boterham naar binnen en haastte zich naar het kantoor.
Onderweg liep hij den vriend van zijn neef bijna tegen 't lijf. De man, ofschoon blijkbaar ook nu niet volkomen nuchter, had zich op een hoek geposteerd om Antoine te ontmoeten, maar waagde 't niet hem aantespreken. Hij maakte daarentegen allerlei geheimzinnige teekens, waardoor Antoine tot nadere informatie moest worden geprikkeld, en scheen met eenige schrooomvalligheid aftewachten welken indruk deze zouden maken. Toen Antoine, een oogenblik verschrikt door de onverwachte verschijning van iemand die hem nog pas zooveel walging had ingeboezemd, op zij week en hem tevens een blik van minachting en toorn toewierp, scheen de man dit met onderworpenheid te dragen en zelfs niet ongenegen te zijn

{==107==} {>>pagina-aanduiding<<}

om, bij het minste teeken dat Antoine dit verlangde, geheel van het tooneel te verdwijnen. Antoine, ofschoon hierdoor gerustgesteld, haastte zich evenwel naar het kantoor. Een oogenblik daarna, toen hij van den eersten schrik bekomen was, maakte hij echter eene beweging alsof hij wilde terugkeeren en den man aanspreken. Als een lichtstraal schoot 't hem door den geest, dat hij dien bedelaar zou kunnen gebruiken, dat deze misschien wel geschikt zou zijn om hem van dienst te wezen. De man had hem blijkbaar wat te zeggen. Antoine zou hem wellicht kunnen opdragen, om de schreden van Dolf gadeteslaan of meneer Melder door geheime aanwijzingen van het spoor te brengen. Had de man hem niet gezegd dat hij een fatsoenlijke opvoeding had genoten, en was hij niet de vriend van zijn neef, wiens belang evengoed als 't zijne meebracht, dat alles voor oom Melder verborgen bleef? Ook had Antoine een sterken indruk van de sluwheid der beide oude schelmen, begreep hij instinctmatig dat hunne gemeenheid en doortrapte boosheid hem zouden kunnen dienen. Evenwel, toen hij omkeek, was de man alreeds verdwenen en op 'tzelfde oogenblik schaamde hij zich over zoodanig bondgenootschap.
Op het kantoor vond hij als altijd Jansen alleen. ‘Ik heb zooeven een brief voor u ontvangen. De brenger zei dat er haast bij was, maar er behoefde geen antwoord op’.... zei de boekhouder, terwijl hij hem een brief overreikte, die geheel en al de dubbelganger van den geheimzinnigen epistel op 't bedtafeltje leek. ‘Mag ik vragen, of u meneer Melder gisteren in welstand gevonden hebt? Heeft meneer ook eenigszins bepaald, wanneer hij in de stad denkt te komen?’
‘Oom heeft mij niets gezegd’, antwoordde Antoine, die voelde dat hij een kleur kreeg en dat zijne hand beefde, toen hij den brief van Jansen overnam. ‘Oom en tante waren heel wel, maar ik geloof niet dat hij vooreerst komen zal. Ilc heb oom meegedeeld dat 't op het oogen-
{==108==} {>>pagina-aanduiding<<}
blik vrij slap op 't kantoor is, zooals wij afgesproken hadden, en dus zal hij vooreerst wel geen haast maken.’
Jansen zei, dat hij dit ook wel geloofde en zijn patroon graag 't genoegen van zijn buiten gunde. ‘Hij kan zeker wezen, dat hij niet veel verzuimt,’ voegde hij er met een glimlach bij. ‘Ik geloof dat wij allemaal wel naar buiten zouden kunnen gaan. Heel Amsterdam loopt leeg in dezen tijd van 't jaar’.... Maar hij boog zich toch weer over zijn lessenaar en zette zijne bezigheden voort, alsof hij die meening met de daad wilde logenstraffen en bewijzen, dat er op een solide en belangrijk handelskantoor altijd drukte is, ook zelfs als er niets te doen valt.
Antoine bekeek nu den ontvangen brief nauwkeuriger. Deze was werkelijk van dezelfde hand als die hij bij zijn ontwaken op zijn bedtafeltje gevonden had. De inhoud was een vervolg daarop. Men had, zoo las hij, zooeven weer aan oom Melder geschreven. Oom Melder mocht eens denken dat 't gekheid was, en de ontvangene mededeelingen voor laster en louter praatjes houden. Men had hem daarom weer op eenige nieuwe schandalen vergast, en vleide zich zelfs dat men daar bij duidelijker geweest was dan in den eersten brief. Men zou daarmee nu voortgaan, tot Antoine overtuigd zou zijn van het dringende gevaar; tot hij begreep dat er, wat hij ook mocht willen doen geen tijd te verliezen wras. Oom Melder zou nu wel heel gauw klaar wakker zijn omtrent de dingen die hem meegedeeld waren, en zoo scherp aan 't onderzoeken en informeeren gaan, dat hij 't rechte van de zaak heel spoedig zou te weten komen. Antoine moest dus maar weten wat hem te doen stond. Als hij een verstandige en slimme jongen was, dan zou hij den raad hem in den vorigen brief gegeven opvolgen, en zich haasten ooms pantoffel te kussen of anders wel een anderen uitweg weten te bedenken. Er was altijd een gaatje waardoor een handig muisje wist te onsnappen, ofschoon er ook muisjes waren die er den naam van hadden en toch, in gevallen

{==109==} {>>pagina-aanduiding<<}

als dat van Antoine, domme beestjes bleken te zijn; wie men niet eenmaal een stukje spek behoefde voortehouden om ze in de val te lokken - maar zulke muisjes moesten dan ook maar gevangen en doodgeslagen worden. Ze hadden niets beters verdiend. Men achtte zich uit christelijke liefde verplicht Antoine aan het lot van die muisjes te herinneren. Ofschoon men geen reden had om hem te redden als hij niet gered wilde worden, maar door eigen schuld er blindelings inloopen, was men hem toch niet ongenegen. Men herinnerde hem daarom ook aan het bestaan van oude, verstandige en ondervindingrijke mannen, die hier en daar hunne stille bureau's hebben opgeslagen en zich in den regel niet ongenegen betoonen rijke jongelui die in den nood verkeeren, tegen behoorlijke intresten en zekere waarborgen voor de toekomst te helpen. Als men hun maar kon doen gelooven, dat zij hun geld op den behoorlijken tijd terug zouden krijgen, dan waren zij niet zoo onmenschelijk hunne jeugdige evenmenschen in de pekel te laten zitten.....
Antoine lei, na hem gelezen te hebben, dezen brief met een zucht op zijn lessenaar en keek geruimen tijd, in ernstige overpeinzingen verdiept, voor zich op het houten beschot, met de zwaarbeladen kartonnen bladen en de scherpe priemen, die onbarmhartig door zoo menige correspondentie en daarmee door het hart van een beangsten debiteur of de long van een stervende firma waren gestoken.... Doch noch die bladen, noch die priemen boeiden zijn aandacht. De inhoud van den brief hield hem vast, en hij overlegde de dingen die hem ter overdenking werden aangeboden. Voor 't moment hield hij zich niet bezig met de vraag, wie dezen tweeden brief met blijkbare aansluiting aan den eersten geschreven had; voor hoeveel Dolf hierbij betrokken was of niet, - de mogelijkheid van gered te worden op de manier hem hier aan de hand gedaan, drong eene seconde lang als een lichtstraal door de wolken, en Antoine was fantast genoeg om even stilte-
{==110==} {>>pagina-aanduiding<<}
staan bij het aangegeven middel. Hij wist, dat er werkelijk menschen gevonden worden die op de bedoelde wijze jonge lieden van aanzienlijke huize en schitterende vooruitzichten helpen willen, wier hulpvaardigheid, hoe duur ze ook moge zijn, door fatsoenlijke losbollen niet wordt versmaad. Ofschoon deze losbollen, als de hoop des vaderlands en de toekomstige steunpilaren van de beurs, alle reden hebben om de smerige schacheraars, wien zij later hun rug zullen moeten toekeeren, reeds in de dagen hunner jongelingschap te ontwijken, kende Antoine er verscheiden, die door de omstandigheden feitelijk verhinderd waren geworden in dergelijke openbaring eener betamelijke hooghartigheid, en hij voor zich had hen daarom nooit scheef aangekeken. Integendeel. Hij had hen meermalen benijd en in zijne verhouding tot Dolf eigenlijk precies 'tzelfde gedaan. Dolf, ofschoon hij geen interest eischte, was in zooverre ook een van die schacheraars geweest. Ook hij had gespeculeerd op de mooie kansen van Antoine. Zou hij nu, om Dolf te kunnen voldoen, andere verplichtingen aangaan waarbij de genegenheid van zijn oom op nieuw als onderpand dienen kon?.... Antoine zou natuurlijk geen oogenblik aarzelen, om dat onderpand te geven en met driemaal meer te bezwaren dan hij aan Dolf schuldig was, als hij daarmee maar gered kon worden. Zelfs zou hij niet hoog in zijne eisenen zijn, hoe de firma in den jongsten tijd in zijne oogen ook gerezen was in waarde en prijs....., maar hij kon zich niet ontveinzen, dat het hoogstbezwaarlijk zou wezen, iemand te vinden die zoo onbezonnen was als Dolf, die, ook zelfs bij de hoogst denkbare intresten, geld zou willen schieten op zijn wankele kansen bij oom Melder.
‘Als ik zijn zoon was,’ prevelde hij bitter, ‘zou de een of andere smous 't misschien wagen, maar ik ben eenvoudig maar een neef. Oom Melder behoeft mij geen halfuur langer op 't kantoor te houden als hij wil. Geen

{==111==} {>>pagina-aanduiding<<}

cent heb ik te pretendeeren. Op het krediet van den ouden geeft niemand ter wereld een dubbeltje.’
Daar er dus van dien kant geen uitzicht op redding was, keerde Antoine eerst tot het voorstel van heden morgen, en daarna tot de vraag naar den vermoedelijken schrijver van de brieven terug. Noch de eene, noch de andere overdenking bracht hem 't noodige licht, of verminderde de angstige spanning, waarin hij sinds gisteren verkeerde. Vooral hier, op het kantoor,, waar alles sprak van strenge plichtsbetrachting en zaken, was de gedachte aan barmhartigheid en vergevensgezindheid van den kant van oom Melder eene krankzinnigheid!
Waar was in dit bekrompen hokje één gaatje voor het medelijden, de menschelijkheid of de verschoonende liefde?
Waar was één hoekje voor de royaliteit, voor den gullen glimlach over jeugdige onbezonnenheid en onvoorzichtigheid? Liet 't zich denken dat men hier, waar nauwelijks licht genoeg was om een brief te kunnen lezen, iets, hoe klein en hoe verschoonbaar ook, door de vingers zou zien? Was 't denkbaar dat de chef van dit bedompte kantoor, waar alles van soliditeit, stiptheid en regelmatigheid sprak, het voorbeeld van zoodanige zwakheid zou geven? Zou hetzelfde oogenblik, waarop de chef zijne hand uitstrekte naar iets anders dan naar de prijscourant, en de menschelijke samenleving met iets anders te lijf ging dan met een stalen pen, niet het sein voor den ondergang van dit huis wezen, een onuitwischbare vlek op het wapenschild van deze firma? Hier vergiste men zich niet; hier deed men geen misstappen: hier werden geen abuizen begaan..... Men zat hier op zijn kruk en vloog alleen uit om op deze kruk terugtekeeren. Men las hier geen loszinnige romannetjes, maar het gulden boek van in- en verkoop, debet en credit.... men bemoeide zich niet met de booze en lichtzinnige wereld daarbuiten.
Vooronderstel maar eens, jonge man! dat die solide of, zooals gij gewoon zijt hem te noemen, die droge boekhou-
{==112==} {>>pagina-aanduiding<<}
der op zekeren morgen een oude zondaar bleek te zijn, een van de soort van Sam Beever of van nog zwaarder kaliber, zooals gij er wel ontmoet hebt op uwe kruistochten door Amsterdam..... wat zoudt gij meenen dat meneer Melder met hem doen zou? Zou hij hem bij zich laten komen en met droefheid zijne afdwalingen, het verkeerde van zijn gedrag onder 't oog brengen? Zou hij, meent ge, hem tot boete en berouw trachten te bewegen door de verzekering, dat zijn eigen hart bloedde, dat zijne ziel tot stervens toe gewond was om zijnentwil?.... Meneer Melder zou (gij weet dit maar al te goed) noch 't eene noch 't andere doen. Hij zou verklaren aan ieder die 't hooren wilde, dat Jansen een boekhouder was van zooveel verdienste en bekwaamheid als geen boekhouder in Amsterdam, met wiens levensgedrag hij niets te maken had, omdat hij hem niet missen kon; die oud en wijs genoeg was om zijn eigen weg te gaan, en van wien hij niets te vragen had dan dat hij de zaken van zijn patroon goed en eerlijk als altijd bleef behartigen.....
Maar zou oom Melder dat ook doen, indien gij, Antoine Tekel (zooals werkelijk 't geval is) onder de verdenking vielt een losbol te wezen? Kunt ook gij er op rekenen, dat uwe onmisbaarheid op het kantoor een vrijbrief zou wezen voor uwe zedeloosheid, de sluier welken oom met eigen hand behendig over zijne eigen ergernis zal werpen? Neen, 't is niet waarschijnlijk dat oom uwe verdiensten zoo hoog zal aanslaan. Als een oude onbruikbare stalen pen zal hij u, zijn eigen neef, op zij gooien, u zoogoed als den loopjongen of den jongsten klerk in het achterkantoortje. Oom Melders barmhartigheid zal nooit in den dienst van eenig ander beginsel dan van het welbegrepen eigenbelang komen; zij heeft die livrei al zoovele jaren gedragen, dat zij er in sterven zal en daarin begraven worden. Als deze oude gediende andere kleuren ging dragen, zou al wat solide en degelijk is van verbazing de handen in mekaar slaan, alsof de barmhartigheid zelve op verkeerde wegen liep....

{==113==} {>>pagina-aanduiding<<}

Men is geen chef van een handelskantoor om den domine te spelen, jongeheer! Men wischt de vlekken op de stoep van een geaccrediteerd huis alleen maar uit in het belang van de firma.... Indien men bij zooveel drukte en beweging nog verder wilde gaan en preeken houden, had men wel dagwerk, jongeheer!...............................
Antoine werd uit deze en soortgelijke overpeinzingen gewekt door een zacht tikken tegen de lage ruit van het kantoortje, waardoor Jansen zoowel als hij verbaasd opkeek. Er zat een man op de onderste tree van de stoep, een ineengedoken gestalte, die zich bovendien nog zoo diep mogelijk gebogen had om zijn leelijke gezicht tusschen het horretje en den bovenrand van het raam te drukken, eene poging waarbij zijn neus plat en een paar kleine sluwe oogen zoo mogelijk nog kleiner werden. Het zachte tikken moest blijkbaar dienen om Antoine's aandacht te trekken, doch toen ook Jansen opkeek, bleef de man even onbeschaamd naar binnen gluren.
‘Dat gebeurt in den laatsten tijd wel meer,’ zei Antoine haastig, ‘'tis u misschien nog nooit opgevallen, maar ze schijnen de stoep te gebruiken om te rusten of te slapen. Ik zal hem even zeggen dat wij dit niet verkiezen.’..... en eer Jansen den tijd had om te antwoorden, was hij 't kantoor reeds uit en de straat op.
Antoine had in het leelijke gezicht met de kleine, sluwe oogen den man van straks herkend en wilde alle vragen van Jansen voorkomen.
‘Ik begrijp niet wat jij hier doet,’ zei hij buiten gekomen op een norschen toon, die evenwel bij den anderen niets dan een grijnslach teweegbracht.’ Straks, toen ik hierheen kwam, liep je mij in den weg en nu gluur je door de ruiten. Ik zal de politie laten komen, als je niet onmiddellijk heengaat.’
‘Ik dacht dat de jongeheer mij soms noodig kon hebben,’ zei de andere, terwijl hij een bijzonderen klemtoon aan

{==114==} {>>pagina-aanduiding<<}

elk zijner woorden gaf.’ Uw neef, die altijd een gentleman geweest is zoogoed als ik, meende gemerkt te hebben dat de jongeheer in kleine moeilijkheden gewikkeld was. Hij heeft dat uit zijn eigen woorden meenen te begrijpen en zei daarom dat ik hem pleizier zou doen als ik mij disponibel hield. De jongeheer weet wel dat menschen als wij, die een ridderlijke opvoeding gehad hebben en ridderlijke denkbeelden bezitten, een goeden vrind nooit in den steek laten en, ofschoon de manier waarop we onlangs van mekaar gegaan zijn, misschien aan meer bekrompen menschen recht zou geven om zich terugtetrekken, hebben wij begrepen dat 't zoo kwaad niet gemeend was, en dat we mekaar nog wel beter zullen leeren begrijpen.’.....
De ellendeling lachte schamper, terwijl hij dit laatste zei en knipte walgelijk vriendelijk met de oogen.
Antoine, die te ontsteld was om al het ironische in de woorden van den bedelaar optemerken, voelde al wat hij aan fatsoen en eergevoel bezat naar zijn hoofd stijgen, en was op het punt zijn ongeroepen vriend een slag in 't leelijke gezicht te geven. Hij vergenoegde zich evenwel met een minachtend schouderophalen, want hij was bang dat Jansen naar buiten zou komen of door de glazen zou zien wat er plaatshad en zei, terwijl hij zich reeds half omkeerde, ten einde weer naar binnen te gaan: ‘Ik ben op de hulp van u of van mijn neef volstrekt niet gesteld. Laat mij met vrede en dwing mij niet de politie te halen of de kan toorbedienden op u aftegturen. Ik begrijp niet hoe gij beiden in uw dronkenschap aan 't idée gekomen zijt, dat ik in moeilijkheden zou wezen en ook al was dat zoo, zou ik in elk geval uwe hulp niet vragen. Ik zal, hoop ik, wel oud en wijs genoeg zijn om mijn eigen weg te gaan.’
‘Nu, nu,’ zei de andere, terwijl hij zich traag uit zijn gebogen houding ophief, maar nogtans lui tegen de leuning van het bordes bleef leunen, ‘als dat zoo is, des te beter. Als de jongeheer het zoo opneemt, dan is 't ook goed. Wij kunnen mekaar dus wederzijds missen. We heb-
{==115==} {>>pagina-aanduiding<<}
ben ook wel wat anders te doen dan iemand achterna te loopen die zichzelven zoo goed redden kan..... Ik dacht maar,’ vervolgde hij, terwijl hij wat dichterbij drong en zijn stem tot den vertrouwelijksten toon liet dalen, ‘ik dacht maar begrepen te hebben dat de jongeheer in geldelijke moeielijkheden zat; dat hij, om maar iets te noemen, schulden had die hij niet wist te betalen.... aan den een of anderen die niet langer geduld kon hebben en dat 't minder aangenaam zou wezen als de patroon dat te weten kwam.... De patroon is immers niet daar binnen? De patroon komt wel eens meer Maandags in stad. De jongeheer heeft hem immers gisteren nog gesproken, niet waar?’
‘'t Gaat u niet aan, waar de patroon is,’ antwoordde Antoine, die haast had om weer binnen te gaan en van den man aftekomen, uit vrees dat Jansen achterdocht zou krijgen. ‘Gijlieden schijnt mij te spionneeren en achterna te loopen. Ik herhaal wat ik u al gezegd heb, dat ik op die zorg volstrekt niet gesteld ben.’
‘Och, wat zal ik u zeggen,’ meende de andere. ‘Neef is al een oud man en oude menschen zijn zorgzaam en denken allicht, dat jonge menschen hen noodig hebben en geven graag raad, ook al is men daar niet bijzonder op gesteld en al is ondank 's werelds loon.... Nu ik zal den jongeheer dan ook niet langer ophouden. We hebben nog meer te doen en onzen kostbaren tijd hoognoodig. We killen dan maar rekenen, dat de jongeheer wel bij ons zal komen, als hij wat te vragen heeft en hebben de eer hem beleefd te groeten..... Altijd gentlemanlike, zooals de Engelschen zeggen’..... en zijn hand in de borst stekende, gaf de bedelaar Antoine een genadig knikje met het hoofd en stapte deftig, alsof hij over millioenen te beschikken had, de straat op.... ‘Ge weet waar gij mij altijd vinden kunt.... als gij ons noodig hebt.’
Antoine onderdrukte een paar vloeken, terwijl hij den man nakeek en zich boog om het lage onderdeurtje van

{==116==} {>>pagina-aanduiding<<}

het kantoor weer binnen te gaan..... Waarom had hij, zoodra hij rechtop in het portaaltje stond, een gevoel van spijt en berouw, dat hij hem had laten gaan en was hij op 't punt den man terugteroepen? 't Was duidelijk dat de schooier meer van zijne zaken wist dan hem lief was. Kon deze kennis ook in verband staan met de ontvangen brieven? 't Was blijkbaar, dat er niemand was die meer belang had bij het bewaren van zijn positie op 't kantoor en het redden van zijne vooruitzichten dan zijn neef. Was 't dan niet dom en onverstandig, deze menschen te verbitteren en tegen zich in 't harnas te jagen? 't Waren in elk geval een paar handige schurken, en Antoine was niet zoo afkeerig van een schurk, al was deze in lompen gekleed, dat hij geen oog zou gehad hebben voor diens handigheid. Evenwel voor het oogenblik was er geen verder onderzoek naar 'tgeen ze al of niet wisten mogelijk. De man was reeds een eind de gracht op en Antoine vreesde opzien te baren. Hij ging dus weer het kantoor binnen waar Jansen, die blijkbaar den bedelaar al vergeten had, over zijne boeken gebogen zat en voortschreef alsof er niets gebeurd was.
‘Juist zooals ik dacht,’ zei Antoine. ‘Een vent die hier zat uitterusten en uit nieuwsgierigheid naar binnen gluurde; 't volk is verduiveld brutaal tegenwoordig.’
’Hm,’ bromde Jansen en werkte rustig voort, een teeken van zijn aandacht 'twelk hij herhaalde, nadat Antoine nog ten overvloede verzekerd had, dat hij dien man had weggejaagd, maar dat dit nog niet eens zoo heel makkelijk geweest was.
De voormiddag liep verder rustig af. Antoine, die niets te doen had dan eenig machinaal werk, had ruimschoots den tijd om over alles wat hem in de laatste vierentwintig uur overkomen was, natedenken. Hoe meer hij de zaak bekeek, hoe duisterder en benauwder 't hem werd. Een paar malen was hij werkelijk op 't punt om alles aan zijn oom te bekennen, nam

{==117==} {>>pagina-aanduiding<<}

hij zelfs de pen op om dit schriftelijk te doen - maar onmiddellijk wierp hij de pen weer neer. In geen geval kon hij op het kantoor en aan den lessenaar woorden van berouw en schuldbelijdenis vinden.
Toen Antoine tegen vier uur het kantoor verlaten had en op weg naar huis een bekend koffiehuis voorbijkwam, hoorde hij zich bij zijn naam noemen. Omkijkende zag hij Sam Beever, die met een alles behalve vroolijk gezicht, maar vrij hooge kleur aan een tafelje zat en gedachteloos met een dun wandelstokje tegen zijn laarzen tikte.
‘Ho, ho,’ zei Sam, die op dit moment werkelijk scheen optefleuren, ‘loop niet zoo voorbij, maar drink een glas port of een glas bitter. Ik zit hier op Dolf te wachten. Ge komt immers ook mee dineeren? 't Is het galgemaal van den armen jongen en van nog een armen kerel dien ik maar niet noemen zal. We zullen alle zorgen op zij zetten en nog eens weer jong wezen. Verduiveld! 't leven is een moeilijk ding, maar een goed ‘diner is nooit te versmaden.’
Antoine stak den ouden doordraaier zijne hand toe en zei: ‘hoor eens, meneer Beever! 'tis misschien goed dat ik je hier toevallig ontmoet. Dat spaart me een boodschap uit, ofschoon ik 't anders waarschijnlijk maar zonder boodschap zou hebben afgedaan üw neef Meinert heeft mij ook te dineeren gevraagd, maar u kunt hern uit mijn naam wel zeggen, dat ik niet van zijne diners gediend blief. Laat hij er van denken wat hij wil. Waarschijnlijk zal hij 't zonder nader explicatie wel begrijpen. Zeg hem maar, dat 't mij spijt, dat ik zoo dikwijls met hem gedineerd heb, maar 't in het vervolg niet meer verlang te doen.’....
‘Wel weergaasch!’ riep Sam. ‘Dat is zoogoed als een beleediging en een uitdaging. Zulke boodschappen kunt gij voor mijn part, zelf doen’.... maar Antoine, die hoogst voldaan was over dit betoon van moed en zelfstandigheid, was reeds ver weg, toen Sam nog niet bekomen was van zijn verbazing.

{==118==} {>>pagina-aanduiding<<}

Antoine vond, toen hij tehuis kwam, nommer drie van de brieven, waarmee men kennelijk plan had hem te vervolgen. De man die dezen bracht, had, zooals de meid zei, gevraagd of ze hem vooral dadelijk aan den jongeheer zou geven, als hij thuis kwam.
‘Hoe zag die man er uit?’ vroeg Antoine, wien de geheimzinnige waarschuwingen meer en meer begonnen te verontrusten. ‘Was 't een kruier of iets dergelijks?’
Neen, 't was geen kruier, maar iemand, die zoo wat half heer en half knecht scheen te wezen. De man had gezegd: dat de jongeheer wist, dat er een brief voor hem zou komen, en dat hij wel op hem zou willen wachten om zeker te zijn, dat de brief dadelijk in zijn handen kwam, maar dat hij 't te druk had met andere dingen die geen uitstel konden velen. De meid moest evenwel vooral niet vergeten, dat zij hem dadelijk geven moest.
Antoine bromde iets wat weer veel op een vloek geleek, en ging regelrecht met den brief naar zijn kamer. Hij vond 't onverdragelijk dat Dolf hem op die manier poogde te martelen en hij, van zijn kant, niets kon doen om dat te beletten. Evenwel Dolf was hierbij kennelijk maar de tweede, misschien de derde of vierde persoon. 't Was blijkbaar een heel complot. De brieven, die elkaar met geheimzinnige snelheid opvolgden, moesten door meer dan één persoon geschreven zijn. Ook kwam bij Antoine het vermoeden op, dat er personen bij betrokken waren, die meer dan de familie Meinert in zijne familiezaken en bijzondere geheimen betrokken waren. Hij had wel altijd heel gul met de Meinerts gesproken, maar 't was niet denkbaar dat hij zich zóó zou verpraat hebben, of dat er bij hun vragen en informeeren zoo'n bepaald plan zou hebben voorgezeten. ‘Wacht eens’, riep hij opeens terwijl hij onwillekeurig de vuisten balde, ‘die vervloekte droge boekhouder zal er toch niet achter zitten. Hij trok zoo'n extra vroom gezicht, toen hij mij van morgen dien brief gaf. Ik vertrouw die prompte en brave lui nooit recht. Die kantoor-
{==119==} {>>pagina-aanduiding<<}
machine heeft ze zeker ook wel achter de mouw. In elk geval is 't zaak voorzichtig met hem te wezen.’
Ondertusschen had hij den ontvangen brief opengebroken. Deze bevatte noch krachtiger waarschuwingen dan zijne beide voorgangers. Meneer Melder zoude dezen eigen avond nog weer mededeelingen ontvangen, en 't leed geen twijfel, of hij zou daardoor volkomen ingelicht, met alle gestrengheid te werk gaan. Zijn lieve neef, in wien hij zooveel vertrouwen had, gesteld, wiens deugden hem door den boekhouder dagelijks waren voorgehouden en van wien hij zelf met zooveel ingenomenheid gesproken had, zou geen genade in zijne oogen vinden als hij een losbol en een huichelaar bleek te zijn. Antoine wist ook wel, dat er genoeg vrinden van den ouden Holster waren, die, zoodra ze wisten dat de wind was omgedraaid, daarvan gebruik zouden maken, en de boosaardige voornemens van oom Melder zoo sterk zouden prikkelen als maar eenigszins in hun vermogen was. Antoine had evenals iedereen zijne particuliere vijanden. 't Was zeker dat de bedienden op 't kantoor, om met den allesvermogenden boekhouder te beginnen, hem allen haatten als de pest.... (Antoine raakte hier in de war met zijn argwaan van zooeven. 't Was onmogelijk dat Jansen in dezen brief de hand had).... Daarom moest do jongeman, die meer verstand en doorzicht bezat dan al de kantoorbedienden met Jansen ingesloten te zamen, eenen uitweg vinden, vóórdat de storm losbarstte. Een muis als hij liet zich, zooals gezegd was, niet voor één gat vangen. Integendeel, men vertrouwde van zijne sluwheid, dat hij gaatjes zou weten te vinden, die nog niemand had waargenomen. Als hij dat niet kon, verklaarde de briefschrijver dat men zich schromelijk in hem vergist had.
Zonder eenigen invloed te willen uitoefenen op 'tgeen Antoine besluiten of doen zou, waagde zijn geheimzinnige vriend, die op zijn woord van eer verzekerde dat hij 't goed met hem meende, verder eene enkele opmerking. De jongeheer was slim genoeg om er zijn voordeel meetedoen.

{==120==} {>>pagina-aanduiding<<}

De briefschrijver achtte 't mogelijk dat Antoine geen gehoor gaf aan de reeds ontvangen vermaningen, dat hij er niet toe besluiten kon een voetval voor zijn oom te doen en bang was daarbij uit zijn rol te vallen. Ook kon 't zijn dat er geen enkele jood in Amsterdam te vinden was, die geld wou schieten op de onzekere kans, dat oom Melder hem zijn kantoor en zijn geld zou nalaten. Hoe onwaarschijnlijk dit ook was, was 't toch mogelijk. Er waren meer voorbeelden van zulk een onbetamelijk vasthouden aan het geld, waardoor een verdienstelijk jongmensch, van aanleg en talent, als een bedelaar was afgewezen geworden en de mooiste vooruitzichten verlaagd waren tot artikelen waarop de lommert geen geld schiet.... Welnu, men had ook zelfs dit geval voorzien, maar kon zich niet voorstellen dat Antoine niet zou weten wat hem alsdan te doen stond. Men stelde zich namelijk voor, dat hij misschien op de een of andere manier, die ordinaire menschen niet eerlijk zouden noemen, zich geld zou weten te verschaffen, met het plan dat later dubbel en dwars terugtegeven. Dat gebeurde wel meer; en als hij geen plan had om 't te stelen, was er ook niets onbetamelijks in. Hij leende 't dan maar, en zoodra hij kon gaf hij het geleende terug. Zelfs waren er in dit bijzonder geval nog eene menigte omstandigheden die dat leenen permitteerden. Oom Melder (want Antoine zou natuurlijk bij zoo'n gedwongen leening 't eerst aan oom Melder denken) had oude schuld aan zijn neefje. Van den eersten dag af had hij hem gebruikt en als een paard laten werken voor een veel te klein traktement. Zelfs met 'tgeen oom of tante misschien nu en dan gedaan hadden, bleven zij dubbel en dwars zijne schuldenaars..... ja, wel beschouwd was grootendeels oom Melder de oorzaak, dat Antoine schulden had moeten maken. Was 't niet al te wreed en onvergeeflijk voor een man van jaren en ondervinding, een jongmensch op een bedompt kantoor te stoppen en jaar en dag aan den lessenaar te laten zitten, zonder hem nu en dan een uitspanning te gunnen, voor 't loon

{==121==} {>>pagina-aanduiding<<}

van een klerk of misschien van een loopjongen. Dat was iemand exploiteeren! Dat was zich verrijken met het zweet en bloed van zijnen naaste! Als zoo'n jongmensch zijn revanche nam en den patroon aan een gedwongen leening onderwierp,.... lag de schuld immers bij den patroon? Indien Antoine zichzelven hielp door een wissel op zijn oom, dat is: door met dezen een tijdelijke leening te sluiten buiten de gewone vormen...., dan had oom Melder dit op zijn geweten.
Een bijzonder verstandig jongmensch zou misschien, naar de schrijver van dezen brief meende, nog eene schrede verder kunnen gaan. Een zoodanig iemand kon licht voor altijd afscheidnemen van het beroerde kantoor en op goed geluk de wijde wereld willen ingaan. Er waren voortreffelijke stoombooten naar Amerika; er waren er die de korte reis naar Engeland dag aan dag met uitnemend gevolg volbrachten. Als men maar zorgde geld in overvloed meetebrengen, kon men 't in beide landen heelgoed hebben: dan was 't zelfs vrij wat aanlokkelijker daar te gaan wonen en kolossale zaken te doen, dan, zooals hier, rondtescharrelen in den vervelenden kantoorslender, om misschien bij slot van rekening nog bedrogen uittekomen. Er waren voorbeelden van jongelui die op die manier een wezenlijk mooie carriére gemaakt hadden, die zich met uitnemend gevolg hadden schadeloos weten te stellen voor de verveling, waarin zij 't beste gedeelte van hunne jeugd hadden moeten doorbrengen. De schrijver van den brief keurde dat niet goed. Hij wilde niet beweren dat 't braaf was van die jonge menschen, maar hij was van meening dat men 't in benarde omstandigheden niet al te nauw met de beginselen van zedelijkheid nemen moest en 't zou hem verwonderen als er, naar 'tgeen men hem van Antoine verteld had, voor zoo iets bezwaar zou wezen in diens geweten. Antoine was geen kind en ook geen heilig boontje. Zijn onbekende vriend wilde gaarne erkennen dat hij dat zelf ook niet was, maar toch... als Antoine

{==122==} {>>pagina-aanduiding<<}

bezwaar maakte, om zich door een dergelijken brutalen coup uit den nood te redden, dan kon hij zich dat wel voorstellen en wou er ook niet verder over spreken, maar dan zou den jongeheer naar zijn bescheiden meening ook niet anders overblijven, dan de meer besproken voetval, wat hij, alles wel gewikt en gewogen, van alle kwade dingen nog voor 't beste bleef houden.
Antoine zat na 't lezen van dezen brief lang te peinzen. Wederom voelde hij zijn hoofd bonzen en sloeg zijne pols sneller slagen. Zooals wij weten was hij in de laatste maanden wel niet braver maar accurater geworden. Ofschoon nog steeds tot alles bereid wat hem voordeelig kon zijn en in dit bepaalde geval uit de benauwdheid redden, was hij voorzichtiger en meer berekenend geworden dan voorheen. Indien hij op den gewonen weg tot zijn einddoel had kunnen komen, zou hij voor 't uiterlijk en (wij hebben door rijke ondervinding te dien aanzien het recht dat te vooronderstellen) ook met volle instemming van zijn eigenbelang, den aangewezen weg naar het fortuin hebben blijven bewandelen, ja na eenige jaren, als hij zijn oogmerk bereikt had, zijn wettige plaats onder de ordentelijke menschen hebben ingenomen. Zijne moraal was reeds sinds lang geklommen tot het leerstuk der utiliteit, terwijl zijn jeugdig vuur, in de atmosfeer van het kantoor, tot den omvang van een huiselijk komfoor was ingekrompen,..... (wij weten allen dat dit standpunt in de onmiddellijke nabijheid van het systeem der algemeen geachte schobbejakken ligt).... en nu werd hij tegen wil en dank door de gevolgen van zijn eigen onbezonnenheid en huichelarij gedwongen dat te verlaten en tot een vroeger reeds lang overwonnen standpunt terugtekeeren!....
Evenwel niet zoozeer het terugkeeren als wel het gevaar, dat daaraan verbonden was, boezemde hem vrees in. Hij was nooit een held geweest, al had het avontuurlijke hem een poos aangelachen. Hij had een karakter, dat zich meer voegde naar het kleine en langzame profiteeren van eens

{==123==} {>>pagina-aanduiding<<}

anders domheden en gebreken, dan naar het nemen van eenig zedelijk of onzedelijk initiatief. 't Is dus geen wonder dat hij lang en ernstig peinsde en niet gemakkelijk tot een besluit kon komen. Ook in de maatschappij der schurken is aristocratie en janhagel. Sinds hij bij oom Melder op 't kantoor en door de firma gebiologeerd was, voelde Antoine een beslisten afkeer om tot het laatstgenoemde terugtekeeren. ‘Indien ik maar een paar maanden tijd had, zou ik wel middelen vinden om de zaak te rekken en oom een rad voor de oogen te draaien,’ prevelde hij. ‘Die vervloekte manoeuvres zullen mij dwingen tot domheden, waarover ik later berouw kan hebben.’
't Kwam hem, bij eenig nadenken, minder waarschijnlijk’ dan dezen morgen voor, dat Dolf de hoofdfiguur in het complot was. Immers 't was allervreemdst dat deze hem zou voorspiegelen hoe men fortuin kan maken door een stouten coup en een enkel reisje naar Amerika. ‘Zou hij dom genoeg zijn te meenen, dat hij in dat geval zijn geld zou krijgen,’ grijnsde Antoine, en 't kwam hem niet waarschijnlijk voor, dat Dolf zóó dom zou wezen. Als Antoine eeii greep in de brandkast van zijn oom had gedaan, zou hij natuurlijk Dolf naar zijn geld laten zoeken. Oom Melder mocht dan uit dankbaarheid en waardeering van neefjes stoutmoedigheid en beleid den beer aan zijn beroerden vriend afdoen, - Antoine zou dat gerust aan oom overlaten. Als Dolf dat niet begreep, was hij een uilskuiken.
Evenwel... Antoine had voor 't oogenblik geen lust langer naar den vérmoedelijken schrijver van dezen en de andere brieven te gissen. Wie 't ook wezen mocht, het was blijkbaar iemand die verstand van zaken had, die niet vreemd was in den kring van handige en niet al te nauwgezette jongelui èn die er zich misschien juist mee bemoeide om Dolf, die hem op de hoogte van de zaken gebracht had, een kool te stoven. Dolf had altijd nog al gebluft. Dolf was lang de door allen benijdde en aangebeden royale gastheer geweest. 't Was dus wel waarschijnlijk dat Dolf

{==124==} {>>pagina-aanduiding<<}

ook zijne geheime vijanden had, die misschien van deze gelegenheid gebruik wilden maken om een van die grappen uittehalen, waardoor jongelui, die langen tijd den klaplooper gespeeld hebben, zich over hunne gedwongen vernederingen wreken op fideele en algemeen geachte losbollen. Antoine voelde evenwel maar al te goed, dat 't geen tijd was om zich langer met dat onderzoek naar zijnen onbekenden en ongeroepen raadgever optehouden. Hij moest handelen en zelfs schielijk handelen. Oom Melder zou, door brief op brief bestormd, de campagne weldra openen. Vóór dat tijdstip moest alles klaar zijn. Om zich te kunnen bergen, moest Antoine de gunstige gelegenheid niet laten ontsnappen.
Aan tafel heerschte dien middag dezelfde stemming als aan het ontbijt. Vader Tekel was nog knorrig om 'tgeen gisteren gebeurd of liever niet gebeurd was, en Antoine had wel wat anders te doen dan zich aangenaam te maken bij zijne huisgenooten. Deze, die aan zulke nukken gewoon waren, dachten er geen oogenblik aan de beide heeren wat optefleuren. Ze lieten papa knorrig kijken en Antoine met lange tanden eten, zonder eenige bekommering of vriendelijke belangstelling in het humeur van der; eenen of de maag van den anderen. De Tekels vertroetelden elkaar nooit, en waren evenmin kwistig met de bewijzen hunner liefde en vriendschap als zij ooit op die van anderen zouden gerekend hebben. Er waren Tekeltjes van nog geen zeven en acht jaren, die bij gelegenheid veel schitterender bewijzen van zelfgenoegzaamheid wisten te geven dan menschen van zestig en tachtig. Meisjes van veertien zomers uit deze familie zetten 's avonds hare krullen met communicatiebrieven van 't huwelijk of het overlijden van verre en zeer naverwante neven en nichten op, en droegen daarom den volgenden dag die krullen met geen minder welbehagen. Allen gevoelden dat zij de ordinaire banden des levens moesten lossnijden - zou er ooit sprake zijn van hooge vlucht en uitgebreide relaties. Ook is 't

{==125==} {>>pagina-aanduiding<<}

zeker dat geen mummie met minder plichtplegingen behandeld kan worden, dan de levende leden dezer familie die door hunne bloedverwanten in het algemeen of in hun eigen bijzonder belang verbrand, of ook maar geroosterd werden.
Antoine ging na het diner onmiddellijk weer naar 't kantoor, maar toen hij er vijf minuten geweest was, vond hij 't te benauwd en zei tot Jansen dat hij een beetje hoofdpijn had. Derhalve ging hij de straat op met het vage plan om eens naar buiten te wandelen en zich wat aftekoelen op de buitensingels. Doch toen hij op straat was en een huis of drie verder, vond hij dit denkbeeld belachelijk en richtte onwillekeurig zijn schreden naar den kant van de beurs. Op den Dam gekomen keek hij den tempel van den Amsterdamschen en Europeeschen handel met bewondering en godsdienstige vereering aan. 't Was of een geheime stem hem zei, dat 't zeer twijfelachtig was of hij die hooge trappen wel ooit weer beklimmen en zijn rijken oom vertegenwoordigen zou onder de duizenden, die elkander daar dagelijks verdringen. Vervolgens sloeg hij, in gedachten verdiept, den weg naar het Damrak in, en stond eenige minuten later op de hooge Nieuwebrug, die een vrij en uitgestrekt uitzicht aanbiedt over de breede watervlakte, waaraan Amsterdam zijn opkomst en grootheid te danken heeft; waar hij de schepen links en rechts zich kon zien heenspoeden naar de einden der aarde, beladen niet den rijkdom en de vlijt der nijvere ingezetenen, nu en dan ook met zich voerende wat de woelige stad als schuim omhoog wierp, namelijk de zedelijke ellende van menig maatschappelijk dwaalbegrip dat daar wortel schoot in onbekende hoeken, of de schande van een verloren en verbeuzeld leven, dat zich in het duister ontwikkeld had.
Antoine zag aan den horizont de groote Oostindie-vaarders opdoemen uit het kanaal, en rechts de kleinere koopvaardijvloot die zoo pas de ondiepten bij Pampus was voorbijgeloodst. Vanwaar kwamen die allen en wat voerden zij aan naar de ruime pakhuizen! Getuigden hunne breede

{==126==} {>>pagina-aanduiding<<}

vleugels, of de dikke rookkolommen der zware stoombooten die zich daar achter verhieven, niet al te zamen van een bedrijvigheid die allen, wie zij in haren tooverkring trok, bezielde en verbijsterde tevens! Ook hij was immers een van die duizenden wier toekomst samenhing met de gelukkige reizen van die vliegende en stoomende gevaarten en meermalen had hij in zijne droomen zich voorgespiegeld, hoe die schepen zich zouden wenden op zijne bevelen, hoe ze op zijne wenken zouden ingaan en uitgaan. Dan zou ook hij van hieruit zijne blikken kunnen laten weiden over het aandeel aan Amsterdams glorie, dat hij door volharding en vlijt, door geduld en beleid verkregen had.....
Maar de zaak kon en zou waarschijnlijk heel anders loopen. Antoine zou zich gelukkig rekenen als hij met een van die vlugge zeilers Amsterdam ontvluchten mocht, want 't werd hem te benauwd in de stad. 't Kwam hem voor, dat niet slechts het enge kantoortje van oom Melder, maar heel Amsterdam voor hem een soort van gevangenis was geworden, dat hij voor zijn leven zou opgesloten worden als hij niet spoedig ontsnapte. Onbekende agenten van zijn oom loerden op hem en namen misschien op ditzelfde oogenblik hunne kans waar. Ze zouden onverwacht de hand op hem leggen. Geheimzinnige vijanden liepen links en rechts hem voorbij, terwijl de voorbijgangers elkander schenen aantekijken en op hem te wijzen, alsof ze vroegen, wat dien neef van meneer Melder, die zulke mooie vooruitzichten had, toch beheerschte, dat hij suf en droomerig hier stond te turen, waarom hij er zoo bleek en angstig uitzag. ‘Ik geloof dat ik de koorts heb,’ prevelde Antoine. ‘Ik zal naar huis gaan en vroeg in mijn bed kruipen maar hij ging niet naar huis. Hij chvaalde uren lang door de straten en langs de grachten van Amsterdam, en scheen nauwelijks te weten waar hij liep, of waarom hij nu eens links dan eens rechts omsloeg. Hij doolde rond in het doolhof van straten, dat zich als een groot maatschappelijk vraagstuk om de lorrenmarkt bij de Noorderkerk

{==127==} {>>pagina-aanduiding<<}

slingert. Hij vond er een eigenaardig genot in, zich te verliezen in de menigte van korte en lange grachtjes die allen even smal en allen even onrein de vergaderbakken der Amsterdamsche foecalia schijnen te wezen, en zijn weg, te zoeken tusschen de duizende hooge en lage woningen welke Amsterdam tot zich heeft getrokken, toen 't zijne muren liet afbreken en zijne aarden wallen veranderde in bolwerken met ziekelijk plantsoen en grasperken die altijd om regen en altijd om zonneschijn roepen. Antoine was nooit te voren in deze onaanzienlijke buurten geweest. De streken, waar hij zijne vermaken van burgerlijke orde had nagejaagd, lagen dichter bij de voorname grachten en hadden zich in hare walgelijke weelde opgeschikt met de verlepte linten en strikken van de rijken. Maar hier was 't hem, alsof noch zijn oom noch een van diens handlangers hem ooit zou kunnen vinden, als hij zich maar kon voegen in het burgerlijk eenvoudige, dat hem van alle kanten omgaf..... en werkelijk kwam een paar malen de vraag bij hem op, of hij niet veel gelukkiger zou zijn als hij dat kon.....
Ten laatste dwaalde Antoine naar het hem meer bekende gedeelte van de stad, ging hij menige plek voorbij, waaraan de herinnering van nachtelijke bachanalia verbon den was, of de walgelijkste tooneelen van ongebondenheid weer voor zijnen geest oprezen. Hier had hij met Dolf meermalen rondgedwaald als zijn hoofd beneveld was en zijn gang onvast. Al wat hem toen goud had toegeschenen, zag er nu als koper uit.
Eindelijk stond Antoine zonder doel of plan voor het sombere huis, waarin zijn neef een zolderkamertje had. Eene geheimzinnige macht scheen hem de geheele stad te hebben rondgevoerd, om hier rust te zoeken. Antoine had een gevoel, alsof hij na een vermoeienden tocht zijn thuis bereikt had. Bijna met dankbaarheid keek hij op naar den grauwen gevel. Hier woonde de eenige man in de wereld die hem helpen kon.

{==128==} {>>pagina-aanduiding<<}

Toen hij zich daarvan bewust werd, krulde een glimlach zijne dunne lippen. Hij voelde hoe al wat nog aristocratisch, misschien edel of liever niet gansch verdorven in hem was, hem ontzonk en 't deed hem goed dien ballast kwijt te wezen. Van nu af was hij bereid om alle raadgevingen aantehooren en alle plannen te wikken en te wegen. Men zou hem niet beleedigen door den toestand te teekenen zooals deze was. Elk voorstel, dat hem redden kon, zou hij aannemen.
Als een dronken man die zich vermant, liep hij met vaste schreden de halfdonkere trap op en klopte aan de welbekende kamerdeur. Zonder eene uitnoodiging aftevachten, trad hij binnen.
De oude bankroetier zat met zijn vrind aan de tafel en was bezig met een geheimzinnig werk, want ze badden de hoofden bijeengestoken. Toen zij de deur hoorden opengaan, schoven ze haastig een paar vellen papier in de half openstaande la.
Toen zij zagen wie hun onverwachte bezoeker was, keken ze elkaar verbaasd en verschrikt aan, doch zoodra zij bemerkten hoe bleek en ontdaan Antoine er uit zag, ging die verbazing in blijde verrassing over. Een glimlach van verstandhouding was het teeken, dat zij het gewacht van dezen stap begrepen.
De beide schobbejakken rezen dan ook tegelijker tijd op, en Antoine voelde zich bij de beide handen grijpen. ‘Alles weer vergeven alsof er niets gebeurd was, niet waar!’ juichte de een, en de andere voegde er aanmoedigend bij: ‘De jongeheer weet wel wie zijn beste vrienden zijn.’
Antoine rilde, maar vermande zich. ‘Geef mij een stoel,’ zei hij haastig, terwijl hij zich losrukte, ‘en stel je niet aan als kleine kinderen. We hebben ernstige dingen te bepraten en onzen tijd noodig,’.... en gebiedend wees hij de beide oude kerels naar hun plaats aan de tafel terug. ‘Ik heb geen raad, maar hulp noodig. Als 't op een

{==129==} {>>pagina-aanduiding<<}

smerigen streek aankomt, weet ik heel goed dat ik hier mijn beste vrinden kan vinden.’
De beide mannen lachten en verklaarden dat zij het compliment uitstekend vonden. Zij zonken op hunne plaats terug, vanwaar zij Antoine aangrijnsden, en zeiden dat ze verrukt waren hem zoo gedecideerd en flink te vinden.
‘We weten zoo ongeveer hoe de vork in den steel zit’, zei zijn neef met een knipoogje aan 't adres van zijn eigen vernuft en doorzicht.
‘Dat begreep ik,’ antwoorde Antoine kortaf.
Dat was gelogen, maar Antoine wilde aan de beide oude schurken het genoegen niet laten, dat ze slimmer waren dan hij. Zelfs stemde hij gereedelijk met hunne vroolijkheid in, toen zij in een goedkeurend en aanmoedigend gelach uitbarstten.
‘'t Is toch een slimme jongen,’ zei de bankroetier, terwijl hij met de vlakke hand op de tafel sloeg. ‘Alle Tekels zijn slim, maar hij is de slimste van allen. De familie zal nog veel pleizier van hem beleven.’
De andere knikte met groote tevredenheid en wreef zich in de handen van pret, een schouwspel dat Antoine aanleiding gaf om kwaadaardig te vragen, of de heeren altijd zoo'n pleizier hadden als iemand in verlegenheid verkeerde. Hij was hier gekomen om zijn neef te raadplegen over een paar dingen, waarvan neef meer wist dan hij, want deze was al vóórdat Antoine geboren was, den duivel te slim af geweest.
‘Luistert,’ vervolgde hij, terwijl hij een halfgebroken stoel naar zich toehaalde en er zijne beenen op uitstrekte, alsof hij 't zich eens recht gemakkelijk wou maken. ‘We moesten naar 't mij voorkomt, de dingen maar bij den naam noemen en mekaar geen knollen voor citroenen verkoopen. Ik geloof dat de tijd gekomen is, waarop wij den grooten coup zullen moeten slaan, en ik ben hier om te vragen of jelui mij helpen wilt. Ik heb je niet noo-
{==130==} {>>pagina-aanduiding<<}
dig, maar ik wil je pleizier doen, en laten je deelen in de winst.’
Antoine sprak deze laatste woorden op een nonchalanten toon, terwijl hij zijne oogen op de vuile, vervelooze zoldering gericht hield. Daarop wachtte hij met de, fierheid, die aan een koning zou gevoegd hebben, het antwoord af. Immers elke schurk is een soort van koning als hij een ukase tegen eigen plichtgevoel en geweten heeft uitgevaardigd. 't Zou er raar met de wereldgeschiedenis uitzien, als 't anders was. Wanneer een keizer of koning waarlijk voortreffelijk en deugdzaam geweest is, voegt een nauwkeurig, historicus dat uitdrukkelijk bij zijn naam, zoodat de naneef reeds op den klank af kan weten, dat hij bij zijn leven goed, rechtvaardig of zach tmoe dig was. Als dat niet uitdrukkelijk vermeld is, bestaat de kans dat de bedoelde majesteit een menschenslachter of egoïst, en in zeer enkele gevallen zelfs een gedecideerde schobbejak geweest is.
De oude bankroetier, die zich ook van zijn kant koninklijk met de jeugdige ijdelheid van zijn neefje vermaakte, knikte zijn collega-schurk met bijzonder welgevallen toe, doch vergenoegde zich met de verklaring, dat hij bereid was te hooren wat de jongeheer te zeggen had. Hij begreep al het voordeel, dat deze onverwachte wending in Antoine's gemoedsstemming hem aanbood. Daarom onderdrukte hij een zenuwachtigen lach en wreef zich den neus alsof hij benieuwd was dit nieuwe staaltje van Antoine's geestelijke ontwikkeling aantehooren. De andere, die begreep wat er in zijn vriend omging, leunde met beide ellebogen op de tafel en staarde Antoine met waterige oogen en halfgeopenden mond aan, alsof 't een lekker gerecht was, waarin hij straks de tanden zou mogen zetten.
‘Gij weet,’ zei Antoine nog steeds met de oogen op de balken gericht, ‘dat ik schulden heb. Hoe jelui daarachter gekomen bent, kan mij niks schelen. Nu en dan heb

{==131==} {>>pagina-aanduiding<<}

ikzelf je weleens een kijkje in mijn bijzondere zaken gegund. Voor de rest hebt jelui er pleizier in gehad om mij achterna te loopen. En toch kan ik je iets heel nieuws vertellen, wat je waarschijnlijk niet veel pleizier zal doen, maar dat ik je toch niet wil verzwijgen, omdat we altijd goede maatjes geweest zijn.... oom weet sinds een paar dagen ook, dat ik schulden heb. Er is de een of andere gedienstige geest geweest, die dat aan oom verteld of liever geschreven heeft, en ik verwacht daarom eerstdaags dat oom op 't kantoor zal komen en mij de deur uitgooien. Dan heb ik niets en sta met al mijne mooie plannen en vooruitzichten op straat.’
Toen hij dat gezegd had, rolde de jongeheer zich lusteloos halverwege om, zoodat hij zijn beide waardige vrienden vlak in 't gezicht keek. ‘Je zoudt me nu vooreerst een handje kunnen helpen’ zei hij, ‘om dien lieven briefschrijver op 't spoor te komen. Wij kunnen dan samen 't een of ander bedenken waardoor we hem de welverdiende belooning voor zooveel ongevergden ijver en belangstelling kunnen doen toekomen. Je moet weten, dat een van mijn beste vrienden er de hand in heeft en ik dien jongeheer graag een leelijke kool zou stoven’.....
‘Maar wat kan;t mij ook eigenlijk schelen wie dien brief geschreven heeft’, vervolgde hij, terwijl hij weer op zijn rug rolde. ‘De hoofdzaak is, dat oom Melder alles weet. Dat heb ik verleden Zondag zoo zeker gemerkt als tweemaal twee vier is, en dat heeft mijn eerlijke vriend mij ook behoorlijk meegedeeld. We moeten oom Melder das voorkomen en heel gauw onzen slag slaan; juist daarover kom ik met jelui praten.’
De oude bankroetier glimlachte, maar zette toen Antoine hem weer aankeek, een geheel onnoozel gezicht. ‘Is 't zeker,’ vroeg hij, ‘dat uw oom zoo heel gauw tot een besluit zal komen? Gij weet men kan met haasten veel bederven. Ik herinner mij daarvan treffende voorbeelden uit mijne jeugd en mijn waardige vriend hier tegenwoor-
{==132==} {>>pagina-aanduiding<<}
dig zou u ook heel wat in dien geest kunnen mededeelen. Hij is 't slachtoffer geworden van zijne nauwgezetheid en regelmatigheid, nadat hij een paar malen aan de lamp gelikt had door overhaasting.’
De persoon wiens levensgeschiedenis hier in een paar trekken geteekend werd, grinnikte en zei, dat zijn geëerde vriend hem veel te veel in de hoogte stak. De eigenlijke oorzaak van zijn tegenspoed was, dat hij altijd een gentleman geweest was, zoowel in de onbesuisde dagen zijner jeugd als later, toen hij ook bij zoogenoemd gemeene baantjes nooit had kunnen nalaten een zekere courtoisie in acht te nemen. ‘Gij weet niet,’ zei hij met een diepen zucht, ‘hoe moeilijk 't voor iemand van geboorte en afkomst is, om die vormen afteleggen en alle poëzie vaarweltezeggen. Ik zou meer fortuin in mijn leven gehad hebben, als ik niet zoo wellevend geweest was en over de vormen had kunnen heenstappen.’
't Was nu de beurt van Antoine om schamper te glimlachen. ‘Ziedaar,’ zeide hij en gooide den verloopen gentleman een gulden toe. ‘Dat is 't laatste geld, dat ik of mijn vader eerlijk verdiend heb. Ga in de eerste kroegde beste en koop er een kruik jenever voor. We kunnen onze zaken toch niet op een droogje afdoen.’
De andere was in een oogwenk opgesprongen en zoo gauw hij kon de krakende trap af. Zelfs neuriede hij op trillenden toon een liedje, dat getuigenis moest geven hoe welkom hem deze verkwikking was. ‘'t Is een vroolijke oude vent,’ zei zijn vrind, die op het gezicht van den gulden ook was begonnen te watertanden. ‘Altijd vol lust en opgewektheid als hij pleizier in iemand heeft. 't Is een ware zegen voor een oud man zulke vrinden te hebben.’
Antoine vond het de moeite niet waard hierop te antwoorden. Zoolang de andere schobbejak weg was, lag hij naar den zolder te kijken en liet zijn neef 't terrein open, om net zooveel moois van zijn kameraad te vertellen als

{==133==} {>>pagina-aanduiding<<}

hem goeddacht. Toen de kruik met jenever op tafel stond, zette hij ze haastig aan den mond en nam er een lange teug, uit. ‘Daar zal ik ook wel aan wennen,’ zei hij, als 't ware om zichzelven moed intespreken, ofschoon de tranen hem in de oogen sprongen, en hij een geruimen tijd later nog met den hik bleef sukkelen. Hij schoof de kruik vervolgens midden op tafel en verklaarde dat 't hem veel pleizier zou doen, als de beide oude heeren de rest onder mekaar wilden deelen. Hij voor zich vond die gemeene jenever niet geheel en al naar zijn smaak. Hij was 't beter gewoon, maar dit zou wel schikken. ‘Als ik zoo oud word als jij, neef!’ voegde hij er kwaadaardig bij, ‘dan hoop ik ook mijn vrouw vermoord te hebben en mij aan jenever dood te drinken.
Nu dat vond neef, zooals hij verzekerde, recht pleizierig en grappig. Yooral 't idée dat hij zijn vrouw vermoord had, was een allerorigineelst idée, een idée, waarvoor hij zijn lieven neef zou willen omhelzen, als hij niet bang was, dat hij hem bij vergissing én uit pure genegenheid misschien de kezl zou toeknijpen. Ondertusschen vreesde hij wel, dat ze wat al 't aardig zouden worden, als ze op dien toon voortgingen. Hij stelde derhalve voor, dat Antoine, nu zo wat te drinken hadden, eens bedaard zou vertellen wat hij van hen verlangde. Hijzelf was een goedhartig man en volstrekt niet haatdragend. Antoine zou hem tot alles bereid vinden wat hij maar verlangde en wat een redelijk voordeeltje kon afwerpen.
Nu, dat was bepaald hier 't geval. Antoine, die zonder zijne houding te veranderen het voorstel goedkeurde, verzekerde den beiden eerwaardigen mannen dat bij de dingen, waarover hij te spreken had, voor alle partijen direct voordeelte behalen was. Hij had ernstig over een en ander nagedacht en was van plan, als ze hem helpen wilden, om den grooten slag te slaan. 't Kwam er maar op aan, dat ieder van hen begreep, dat hij er wat mee verdienen kon, en zij behoedzaam en met behoorlijk overleg te

{==134==} {>>pagina-aanduiding<<}

werk gingen. Hierop vertelde hij wat ze van de zaak weten moesten. De gevolgtrekking uit dit alles was, dat hij adviseerde tot een bondgenootschap tegen de geldkist van oom Melder op de kortste en doelmatigste wijze. De meerdere ervaring van de heide oude heeren zou hem hierbij gewis tot voorlichting kunnen dienen...
Antoine zeide dit met eene rustigheid en vastheid van toon en plan, die zijn neef in verrukking brachten en herhaald dwongen de jeneverflesch te baat te nemen. Hij knipoogde voortdurend, tegen zijn makker en kreeg 't op het laatst zoo te kwaad, dat hij opstond en Antoine bij de hand greep. Doch deze trok zijne hand terug en zei droogjes, dat hij gekomen was om verstandige dingen te hooren en te zeggen, en niet om uitbarstingen van jenevergevoeligheid bijtewonen.............
Toen Antoine Tekel een paar uur later het armoedige kamertje van zijn neef verliet, had hij een gevoel alsof 't scheiden hem pijnlijk viel en de weg, die hem naar de fatsoenlijke wijken voerde, voortaan een verboden weg was geworden, die hem terugbracht naar eene wereld die hem vreemd was. Hij had lang en breed met de beide sluwe oude mannen gesproken, en hij moest erkennen dat er iets grootsch, iets geniaals was in de hoogte van schurkachtigheid waartoe zij waren opgeklommen. 't Was of de jenever, die zij met gretige teugen gedronken hadden, in plaats van hnn brein te benevelen, die afgesleten hersens bezield had met nieuw en jeugdig vuur, of hunne kordaatheid toenam, naarmate het gevaarlijke van hunne plannen meer aan 't licht trad.
Er was iets aantrekkelijks, meende Antoine, in het talent van zoo'n ouden schurk, die afgerekend had met al de kleingeestige en angstvallige beschouwingen en berekeningen waaronder jonge menschen nu en dan werkelijk gebukt gaan, die bij deze zoo vaak een belangrijk deel van hun rust wegnemen en hem, Antoine, bepaaldelijk in de twee

{==135==} {>>pagina-aanduiding<<}

jongste dagen hadden gemarteld en benauwd. Nu hij zijn plan gemaakt had, was hij rustig en vond hij 't zelfs dwaas zich ooit bekommerd te hebben over dingen die bij verstande overleg zoo doodeenvoudig waren. Hij voelde zich nu los van de firma. Hij begreep al 't ongerijmde van zijne gehechtheid aan het muffe kantoor van zijn oom. Was hii niet een gek geweest met zijne droombeelden van toekomstige grootheid? Met één enkelen verstandigen coup kon hij buiten alle zorgen zijn, en het werk van jaren geduldig wachten verwisselen tegen het dadelijk bezit en 't oogenblikkelijk genot.
De oude bankroetier had Antoine zijn eigen levensloop verteld en een kijkje gegund achter de coulissen van de zwendelarij. Hij had hem ingeleid in geheimenissen, waarvan Antoine nooit had hooren spreken dan alsof 't sprookjes en legenden gold, die hij wel met kinderlijken eerbied bewonderd had, omdat hij de natuur en den aanleg van een schurk mee ter wereld gebracht had, maar die hij nooit met het oog op de praktijk had nagegaan en stap voor stap overwogen. Zelfs lag er iets hartverheffends in de gewaarwording, dat het werkdadige kantoorleven en de jaren zijne sympathieën voor het slechte en gemeene tot ontwikkeling en (hij durfde er zich mee vleien) tot rijpheid hadden gebracht. Een jaar of vijf geleden, toen hij nogx als een kind aan de voeten van den ouden bankroetier zat, zou hij nooit, zooals nu, aan de mogelijkheid gedacht hebben, dat hij de evenknie en misschien nog eenmaal de meerdere van dezen ouden heer kon worden.
't Is ontegenzeggelijk, dat ook de boozenop deze misvormde aarde hunne dagen en uren van genot en weelde hebben; dat ontdekkingen en veroveringen op onzedelijk gebied tot zekere hoogte dezelfde streelende gewaarwordingen schijnen teweeg te brengen als die, waarin de vromen en edelen van ons geslacht zich verheugen. Dat is niet aangenaam en niet stichtelijk voor u en voor mij, die enkel eerlijkheid en braafheid beminnen, maar dat is zoo. Niet

{==136==} {>>pagina-aanduiding<<}

alleen koningen, die het zwaard trokken voor een rechtvaardige zaak, houden zegenpralende intochten. Er zijn in Rome en in menige andere wereldstad schavuiten onder de imperatoren geweest; en handen, die dropen van bloed, hebben den lauwerkrans neergelegd op de knieën van Jupiter Capitolinus.
Laat ons daarom niet twijfelen aan de zegepraal der deugd, maar omzichtig zijn bij het keuren van het goud en het klatergoud, dat dagelijks op de markt wordt te koop geboden of tentoongesteld.



{==137==} {>>pagina-aanduiding<<}

Een-en-veertigste hoofdstuk.

Over stoomsnelheid en zeeziekte.

Mijnheer Melder was een voorzichtig man, maar hij was, zooals ik zei, ook een bezadigd man. Zijn eigenaardige hoogmoed en eigenliefde dreven hem om ieder, die maar een bont vlekje vertoonde voor zwart te houden, maar zijn koopmansbeleid vermaande hem tevens, om ook bij vermoedens of welgegronde suspicie omzichtig, vooral omzichtig te werk to gaan. Ten dien aanzien had onze aanzienlijke handelaar door jarenlange tactiek iets van een directeur van policie gekregen, was er voor hem ruim zooveel aantrekkelijks in 't opsporen, en achterna-sluipen van een dief als in het vangen.
Zoodra Antoine door de kleur, die zijne wangen overtoog, oom Melders argwaan had gaande gemaakt, had deze dus tot zichzelven gezegd, dat de zaak niet geheel in orde was, en 't hoogstwaarschijnlijk wel de moeite waard zou wezen om dienaangaande meer zekerheid te krijgen. Antoine's kromme sprongen in den tuin, de blijkbare toeleg om een rechtstreeksch onderhoud over kantooraangelegenheden of over ooms beloften ten aanzien zijner promotie te verhinderen, hadden, terwijl ze Melder in verband met de verkropte woede van Antoine's vader vermaakten, den voorzichtigen man tevens versterkt in zijn argwaan. De anonieme brieven van den volgenden morgen hadden de rest gedaan. Er was dus aanleiding genoeg om te gaan onderzoeken. Melder wilde er het zijne van hebben.

{==138==} {>>pagina-aanduiding<<}

't Was mogelijk dat Antoine's verlegenheid op die vraag naar Adolf Meinert niets anders dan eene toevalligheid was. 't Kon zijn dat de tegenstand, dien hij aan zijn vaders plan geboden had, enkel en alleen voortgekomen was uit eene zeer gewone en in deze bedorven wereld maar al te veel verschoonde neiging van menig jongmensch, om ‘den ouden’ tegentewerken. Ook kon 't zijn dat hij Melder, om de een of andere onbekende reden, de speelbal van een sluwen bedelaar was, die een hekel aan Antoine had en den jongeheer uit de baan wilde gooien.... in elk geval was 't voor een voornaam persoon als hij, een Amsterdamsch koopman van zijn gewicht, raadzaam, omzichtig en argwanend te werk te gaan, zich niet door een loos alarm wellicht te laten verontrusten. Hij kon zich niet ontveinzen, dat Antoine altijd een zeer gunstigen indruk op hem gemaakt had, en 't was voor iemand van zijn kaliber ook niet aangenaam te moeten erkennen, dat hij zich in den jongen man vergist had.
Meneer Melder wachtte tweemaal vierentwintig uur, en schreef toen zeer bedaard, en zonder een enkel woord dat eenige toespeling op zijn ware bedoeling verraadde, een brief aan Jansen, waarin hij hem opdroeg twee dagen na dato naar Driebergen te komen, daar hijzelf de geheele week buiten zou blijven. Hij schreef dit volkomen in denzelfden stijl, waarin al zijne brieven en kattebelletjes aan Jansen vervat waren.
Jansen, die niet de minste reden had om het ware motief te gissen of te raden, deelde den inhoud van dat briefje aan Antoine mee. Hij was benieuwd naar 'tgeen de patroon hem had meetedeelen. Hij had nog pas naar Driebergen geschreven dat er niets omging, dat alle voorname lui de stad uit waren, dat er op de beurs om zoo te zeggen niets verhandeld werd, dat zelfs in de effektèn geen beweging was te bespeuren. Welke belangrijke zaken kon de patroon dan aan de hand hebben, terwijl hij rustig op zijn buiten zat, op een tijd

{==139==} {>>pagina-aanduiding<<}

waarin men op het kantoor geen spoor van leven bespeurde? Evenwel 't kon zijn. De patroon kon den een of anderen handelsvrind ontmoet en zaken gedaan hebben, terwijl bil op zijn rug in 't gras lag. Dat was niet waarschijnlijk, maar 't was toch mogelijk.
Antoine beaamde alles, terwijl hij zorgde met zijn bleek gezicht in de schaduw te blijven. Beter dan Jansen begreep hij van welken aard die zaken van oom Melder moesten wezen. Hij kende oom genoeg om te begrijpen, dat het zaad, door zijne onbekende vrinden gestrooid, niet in dorren grond gevallen was. 't Viel hem mee dat zijn oom niet zelf naar de stad gekomen was, en 't diende zijne plannen buitengewoon, dat de droge boekhouder met zijne Argusoogen en zijn jaremang beproefde trouw voor een dag Uit zijn vaarwater zou blijven. Zoodra 't kantoor gesloten was, haastte hij zich èn zijn angst èn zijne blijdschap over dit onverwachte fortuintje aan zijn beide bondgenooten te gaan mededeelen. De oude heeren klapten in de handen. Zij gaven als hun gemeenschappelijke gevoelen te kennen, dat de zaak spoed vereischte en tevens dat de kans zoo mooi stond als ze maar konden verlangen. ‘Nu of nooit,’ zei do bankroetier met dichterlijke emphase...........................
't Is wel opmerkelijk, dat er nooit een misdaad gepleegd wordt, of er komt een domheid en onhandigheid bij. Evenwel niet altijd wordt deze gedaan door denzelfden persoon, die de misdaad pleegt. Honderde malen zou het kwaad voorkomen zijn, als de slachtoffers maar een beetje omzichtiger en slimmer geweest waren, indien zorgeloosheid en onnoozelheid de oogen van helderziende menschen niet hadden gesloten, zoodat zij er zich op schenen toeteleggen om de plannen van hunne belagers in de hand te werken. Dat was ook nu 't geval. Had meneer Melder zijn trouwen boekhouder op 't kantoor gelaten en zelf de reis naar Amsterdam ondernomen, hij zou niet voor eenige duizenden zijn opgelicht, noch den smaad hebben moeten dragen, dat

{==140==} {>>pagina-aanduiding<<}

hij, de verstandige en omzichtige man, zich had laten bedotten door een jongen. Jansen toch was (zonder de hoogdravende vergelijking met Argus of de onsmakelijke met een wachthond) de trouwste en beproefdste boekhouder van geheel Amsterdam. Al wat door zijne handen ging, werd solide en er gebeurde niets op het kantoor of 't ging door zijne handen. Hem verwijderen was de deur openzetten voor alle schelmerij. Want Jansen had geen enkele aanleiding om Antoine te wantrouwen. Hij bewonderde den aanleg van dat jonge mensch en liet recht wedervaren aan de voorliefde, die de patroon zijn neef bewees. Van 'tgeen Melder wist, vermoedde hij niets, was zelfs nooit de gedachte bij hem opgekomen, al had hij instinctmatig een hekel aan den indringer.
Toen hij dan ook de belangrijke reis naar Driebergen aanvaardde, droeg hij met vol vertrouwen de zorg voor de loopende zaken aan Antoine op. Het was wel in den komkommertijd, maar er zouden toch ook op dezen dag een paar niet onbelangrijke wissels gepresenteerd worden. Antoine zou te zorgen hebben dat die onmiddelijk voldaan werden, want de goede naam van het huis Melder duldde geen halfuur vertraging. Bovendien waren er nog eenige loopende kleine zaken waarvoor Jansen hem de noodige specie ter hand stelde. Zoodra onze boekhouder van zijn uitstapje teruggekeerd was, zou hij onmiddellijk naar 't kantoor komen. Antoine behoefde dus niet al te lang de geheele zaak alleen op zijne schouders te dragen, zei Jansen lachend; 't zou aan hem niet liggen als de jongeheer niet heel spoedig weer afgelost werd.
Antoine antwoordde ook met een zoetzappig glimlachje, dat hij meneer Jansen deze kleine uitspanning gaarne gunde en niet bang was dat hijzelf in zoo korten tijd onder de zorgen bezwijken zou. Wat Driebergen betrof, hij had daar zoo menigen aangenamen dag doorgebracht, dat hij Jansen wel durfde aanbevelen daar eens recht van te profiteeren. Oom Melder was buiten een recht gulle gast-
{==141==} {>>pagina-aanduiding<<}
heer. Hij zou Jansen stellig bijzonder animeeren om den geheelen dag te blijven, en hem misschien wel een nacht willen overhouden. Nu om hem, Antoine, moest Jansen dat niet weideren. Hij zou zich wel redden. 't Was immers in den stillen tijd. Daar was niets dan die wissels, die hij zelf voor alle securiteit bij den kassier kon presenteeren, en nog een paar kleinigheden die hem wezenlijk niet zouden verpletteren.
Antoine sprak, ofschoon een beetje gejaagd, toch op een luchtigen en opgewekten toon. Zelfs schertste hij nog, toen Jansen zijn hoed reeds had opgezet en zich gereed maakte om, na een laatsten, vluchtigen blik over zijne kleine wereld, de reis naar 't station te aanvaarden; ja, hij proponeerde nog lachend of hij Jansen ook naar den trein zou brengen, om toch vooral zeker te wezen dat deze wezenlijk vertrokken was, een aanbod waarvoor Jansen hem natuurlijk bedankte, doch met de goedige opmerking, dat hij, juist omdat hij Antoine kende als iemand die op zijn post zou blijven, zoo gerust van huis ging. Daarop gaf hij den jongen man werkelijk niet zonder eenige warmte de hand en verliet het kantoortje. Daar onze boekhouder den afstand naar het station ruim genoeg berekend had om do wandeling heen en weer te kunnen maken, was Antoine vrij gerust dat zijn oude vrind niet te laat zou komen. Hij wreef zich bij die gedachte vroolijk in de handen, en zette zich vervolgens met een duivelschen lach om de lippen voor zijn lessenaar.
Wat haalde Antoine Tekel daar voor den dag, dat hij met zoo innig welgevallen bekeek? Wat was er bijzonders aan die handteekening van oom Melder en een paar andere, die zijne aandacht zoo onverdeeld schenen te boeien en zijne bewondering zóó krachtig gaande maakten? 't Was toch niets bijzonders dat oom Melder aan zijn kassier opdroeg eene zekere som gelds aan toonder uit te betalen; en 't was toch niet de eerste keer dat Antoine zoo'n papiertje onder de oogen kreeg? Er werden op dit kantoor

{==142==} {>>pagina-aanduiding<<}

duizenden en duizenden verhandeld, en 't zou hoogst bezwarend geweest zijn de bladen papier te berekenen, die sinds verscheiden opvolgende jaren met de handteekening van meneer Melder waren bedekt. Lieve Hemel! die handteekening kende iedereen. De geringste geldman schoot op die zes letters alleen een Koninklijk kapitaal. Met die handteekening reisde een stuk papier de geheele handelswereld door, alsof 't een paspoort was. Er waren er die een jaar van hun leven zoude gegeven hebben om zoo'n voddig velletje, zelfs zonder zegel, machtig te worden.
Antoine keerde het onbeduidende document om en om, en hoe meer hij 't bekeek, hoe vroolijker de uitdrukking van zijn gelaat werd. ‘'t Is om oom zelf aan 't twijfelen te brengen, prevelde hij, terwijl hij het tegen het licht hield.’ Zelfs Jansen zou 't niet van de echte kunnen onderscheiden, en hij nam met weerzin afscheid van het papiertje, toen hij 't weer in den lessenaar bergde. 't Was onmiskenbaar, dat de handteekening van zijn patroon ook op hem dezelfde magische kracht uitoefende, waarvan alle kantoren van Amsterdam den invloed ondervonden.
Antoine haalde vervolgens verscheiden andere dergelijke papiertjes voor den dag, en vergeleek de naamteekeningen met die van eenige brieven, die hij uit een verborgen laadje te voorschijn bracht. ‘De loopjongen is er om weggejaagd,’ zei hij tot zichzelven met een grijnslach die niets goeds zou voorspeld hebben als hij niet zoo vergenoegd tegen het aanwezige voorwerp geknipoogd had, ‘Jansen beweert altijd nog dat die stumpert een paar van die papiertjes gestolen heeft..... net alsof zoo'n loopjongen daar iets aan zou hebben, als hij de volgnommers niet kent. Ze zullen morgen wel begrijpen hoe de vork in den steel zit.’
't Scheen dat deze laatste voorstelling iets bijzonders opwekkends voor hem had, want hij trok zijne boordjes recht en begon met inspanning zijn das in orde te schikken. ‘Ik ga heen zonder afscheid te nemen,’ zeide hij met het deftig gebaar van een vastbesloten man. ‘Als we elkaar ooit

{==143==} {>>pagina-aanduiding<<}

weer zien, zal ik daghelder bewijzen dat ze met al hun ervaring stoffels en stumperts zijn. Neef Tekel is een groot man, maar zij zijn allemaal domkoppen.’
Of 't was om deze laatste meening kleur bijtezetten, dan wel omdat de geheele zaak zijn zelfvertrouwen vermeerderd had, Antoine begreep meer dan ooit welk een hemelsbreed verschil er was tusschen hem en het personeel van het achterkantoortje.... Hij rees dus op om de automaten die daar zaten zijne meerderheid gevoelig aan 't verstand te brengen.... maar toen hij de kruk reeds in de hand had, stond hij eensklaps stil en sloop op zijn teenen weer naar zijn lessenaar. Er werd tegen het raam getikt en een oogenblik later werd hetzelfde geluid herhaald tegen het luikje van de kantoordeur.
Antoine wist wie daarbuiten stond en voelde onwillekeurig eene rilling door al zijne leden varen. ‘'t Is kinderachtig,’ bromde hij, en opende behoedzaam de deur. ‘Kom binnen,’ fluisterde hij. ‘De klerken zitten hier achter. Wij zullen onze zaken in een ommezien afdoen.’
De oude bankroetier, want deze was 't, volgde den gegeven raad, doch kon niet nalaten het lage kantoortje met een triumfeerenden blik rondtekijken en daarna verachtelijk de lippen te krullen. ‘Dus is 't hier, dat die ellendeling zijn duiten verdient,’ zei hij, terwijl hij plaatsnam op de kantoorkruk van Melder. ‘Hier is 't, waar hij in zijn geldtrots mij en andere knappe lui zit uittelachen, omdat 't hem meegeloopen is, en hij ons allemaal met zijn rijksdaalders kan dood gooien. En hier heeft hij u een jaar of drie opgesloten als een hond in zijn hok, en van den morgen tot den avond voor hem laten werken voor een miserabel loontje, alsof je niet honderdmaal knapper waart dan hij, en wij met ons beiden hem niet konden maken en breken.... Ha! wacht maar eens, oude trotschaard! die dacht dat je me kondt weggooien als een versleten vaagdoek, en aan iedereen vertellen dat ik een rot en afgesneden lid van de familie ben.... we zullen eens kijken hoe 't

{==144==} {>>pagina-aanduiding<<}

je morgen zal smaken, als je merkt dat neef jou te slim af geweest is, en meer doorzicht in zijn pink heeft dan jij in jou geheele lijf..... En zit hier ook die suffe boekhouder?’ vervolgde hij, terwijl hij naar de andere ledige kruk wees. ‘Ik kan nu begrijpen wat een prettig leventje dat voor die twee moet wezen. Pennen en altijd door geld verdienen, terwijl een ander gebrek lijdt. 't Is waarachtig een mooie historie!’.....
Antoine hief hier de hand op en zei tamelijk barsch, dat hij zwijgen moest. ‘Je bent een kwaadaardig oud kreng, snauwde hij den schobbejak toe. ‘Als ik mijn lust volgde, zou ik je 't kantoor uitgooien om je vervloekte onvoorzichtigheid. Denk je, dat 't nu de tijd is om te zitten schelden en razen. Als de klerken, die allemaal geslepen kerels zijn, jou merken en de lucht er van krijgen, dat zoo'n verloopen zuiplap, als jij, hier bij me zit te praten, is alles bedorven. Ik dacht dat je wijzer waart, en ik wil niets meer van je weten, als jij die dwaasheden niet binnenhoudt. We hebben haast. Dat weet je zoogoed als ik. Jansen is zooeven vertrokken. Als die van oom hoort wat de reden is dat hij hem heeft laten overkomen, zal hij lont ruiken en onmiddellijk met den volgenden trein weer terugkomen. 't Zou waarachtig een mooi geval wezen als hij ons dan nog snapte, of de Rotterdamsche politie op ons afzond. Je bent veel te verstandig, dunkt me, om dat niet te begrijpen. Op de boot mag je voor mijn part een heelen nacht zitten te razen en te tieren, maar houd nu je mond.’
De andere zei, dat hij dat ook wel wist, maar dat hij van zijn kant genoeg getoond had op 't punt van handigheid en voortvarendheid geen lesjes noodig te hebben. Hij zou wel zorgen dat er aan de uitvoering van het plan niets ontbrak. 't Zou aan hem niet haperen, als ze gesnapt werden. Wat weerga! als 't op beleid en overleg aankwam, was er geen mensch, die 't hem verbeteren zou.....
‘Nu,’ zei Antoine, die neef in een goed humeur wilde

{==145==} {>>pagina-aanduiding<<}

houden, en wel bemerkte dat deze de noodige kracht en moed gezocht had in de jenever, ‘wij zullen er niet verder over praten. Ik heb een en ander vergeleken en ik geloof dat wij den coup veilig kunnen wagen. De gelijkenis overtreft mijne stoutste wenschen. Ik maak u mijn compliment. De hoofdzaak evenwel is, dat we nu ook even prompt en secuur de zaak ten uitvoer brengen.’
De lofspraak, welke in deze woorden lag opgesloten, zette den anderen neer en richtte zijne aandacht uitsluitend op 'tgeen waarvoor hij hier gekomen was. Hij voelde zijn hoogmoed gestreeld en verklaarde, dat hij verrukt was over de goedkeuring van iemand die in den laatsten tijd zooveel meer van de wereld gezien had dan hij. ‘Mijn beste jongen!’ zei hij vertrouwelijk, ‘wij zullen dat zaakje nu voor de rest wel opknappen. Ik heb wel voor heeter vuur gestaan en niemand heeft ooit kunnen zeggen, dat de oude Tekel een praatjesmaker was als 't op handelen aankwam. Laat ons een en ander nog eens goed overleggen. Ik ga er dadelijk op af en wij vinden elkaar aan 't station. In Rotterdam treffen wij juist de boot. Morgen om dezen tijd zitten we hoog en droog met den aap in den zak aan den overkant. Wat zal die leelijke geldwolf met zijn slimme boekhouder zitten te kijken, (ik verkeek ook een dubbeltje aan die verbaasde gezichten), als ze merken, dat er een paar lui zijn, die hen om hun vinger kunnen winden.’
Ze schoven nu nog wat dichter bij elkaar en het gesprek werd op fluisterenden toon voortgezet. Vervolgens werd de handteekening van het kassiersbriefje en die, welke onder allerlei documenten op het kantoor ge vonden werd, nogmaals en nogmaals vergeleken. 't Leed geen twijfel, of ieder, die niet in het geheim was, moest door de verblindende gelijkenis bedrogen worden. Daarom dan ook knikten zij elkaar weltevreden en zelfs eenigermate opgewonden toe, terwijl Antoine den vinger op de lippen lei, en opmerkte; dat ze den boel vooral niet

{==146==} {>>pagina-aanduiding<<}

moesten bederven door onvoorzichtig toegeven aan hatelijke indrukken. ‘Gij hebt de zaak meesterlijk op touw gezet,’ herhaalde hij, en hield triumfeerend het briefje met de valsche handteekening in de hoogte.
‘Geef mij het ding nu maar hier,’ viel de andere in. ‘Ik zal je, zooals ik gezegd heb, aan het station vinden. Je zult wel aan mijn gezicht kunnen zien, of ik geslaagd ben of niet. In het laatste geval ga je maar stilletjes weer naar huis. Ben ik wel geslaagd, zooals ik vermoed, dan neem je dadelijk twee plaatsen. We hebben dan geen oogenblik te verliezen, maar moeten net doen of we mekaar niet kennen. Dat geeft achterdocht. Als we maar zorgen in denzelfden wagen te komen, dan kunt ge mij mijn kaartje wel ongemerkt in de hand stoppen. We zullen voordat we goed en wel op de boot zitten geen woord tegen mekaar praten. Ze moeten niet eens kunnen merken, dat wij mekaar kennen. Je ziet, dat ik ook voorzichtig ben - maar op mijn manier, zooals iemand die veel gereisd en ondervonden heeft.... Maar komaan, geef mij nu gauw het document en ik ga er op los. Is alles verder in orde?’
Antoine verzekerde dit en antwoordde, dat hij zijn neef een verstandig man vond. Als deze zoo sprak, dan was er met hem te handelen. Antoine herkende hem nu weer in al zijn kracht. ‘Bij mijn ziel!’ zei hij, terwijl hij het bedoelde papiertje opnam en nogmaals welbehagelijk in de handen omdraaide, ‘ge zoudt ze met een lantaarntje moeten zoeken, die kunnen zien, dat dat ding niet in orde is.’
‘Dat zou ik ook denken,’ was 't antwoord. ‘Nu, 't heeft mij menigèn avond gekost, dien ik nuttiger had kunnen besteden,’ doch hij knipoogde, toen hij het woord nuttig uitsprak. Hij was overtuigd weinige zaken gedaan te hebben, die zooveel aanspraak konden laten gelden op den lof van doelmatigheid.
De oude man nam nu het bedoelde handelspapier van Antoine over, en stak 't met een onverschillig gezicht in

{==147==} {>>pagina-aanduiding<<}

zijn zak. ‘Kijk mij nu eens goed aan,’ zei hij ‘en zeg me ronduit, of ik er niet precies als een eerlijk man uitzie.’
Antoine kon op deze uitnoodiging niet nalaten even te glimlachen maar vergenoegde zich toch met de verklaring, dat 't nog al redelijk wel was. Neef had ziel zoo goed en kwaad als 't ging opgeknapt en er was, als hij ernstig keek, zelfs iets in zijn gezicht, dat argelooze menschen eenvoudigheid en misschien zelfs wel soliditeit zouden kunnen noemen. ‘Ze zullen in u zeker den gelegenheidsdichter niet vermoeden,’ zei hij droogjes. ‘Uw bravemansgezicht doet veeleer aan een boekhouder of klerk denken, en dat is juist zooals wij 't hebben moeten.’
De oude bankroetier, die met deze loftuitingen volkomen vrede had, opende nu behoedzaam de deur, terwijl ook Antoine zich gereed maakte om heentegaan. Aan de zekerheid, waarmee hij daarbij te werk ging, was 't duidelijk dat het geheele plan, zooals 't nu werd uitgevoerd, vooraf behoorlijk vastgesteld was.
Vóórdat hij voorgoed heenging, bergde hij zorgvuldig al het voorhandene aan specie en bankbiljetten in zijne zakken en sloot zorgvuldig den lessenaar, waaraan hij zoo menigen dag had doorgebracht. Eindelijk stak hij behoedzaam zijn hoofd door de porte-brisée en droeg aan den oudsten klerk op, allen die voor zaken mochten komen, meetedeelen dat hij voor een halfuur uit was, maar zoo spoedig mogelijk terug zou komen. Hij had een noodzakelijke boodschap voor het kantoor, maar hoopte een en ander in een ommezien te kunnen regelen. Nadat hij op deze wijze de vermoedelijke beoordeeling van zijne afwezigheid had bezworen, verliet hij haastig het kantoor en snelde naar het station.
't Was een gure zomerdag. De zon scheen bij tusschenpoozen, maar na die tusschenpoozen vielen er telkens dikke, koude regendroppels of streek een soort van schim met onmetelijke vlerken over de groote stad. Men kon zich een tafereel denken dat somberder was, maar geen

{==148==} {>>pagina-aanduiding<<}

'twelk zooveel melancholie in zijnen schoot verbergde.
De straten en grachten, die Antoine langs moest, waren niet overvol, omdat geen wandelaars zich aan het onzekere weer durfden wagen, of zoo ze krioelden van drukte en beweging, was 't door de haast die iedereen had om naar huis te komen. Een en ander kwam Antoine wondergoed te pas. 't Strookte geheel met zijne plannen en zijn eigen gemoedsstemming. 't Was hem niet onwelkom, dat de dag nu en dan als in nacht herschapen werd, omdat hij bezig was werken der duisternis te doen.
Antoine kwam veel te vroeg aan het station. De angst en het booze geweten maken altijd haast in deze wereld. Hij wandelde onder de kolonnade heen en weer en keek telkens met nieuwsgierig verlangen naar de nog gesloten loketjes, waardoor de plaatskaartjes worden afgegeven. Zoodra hij zoo'n kaartje kon machtig worden, zou hij naar binnengaan, want dat heen- en weerloopen onder de kolonnade gaf hem een indruk alsof hij hier te pronk werd gesteld en straks alle kennissen zouden komen om hem te bekijken. Nu en dan kreeg hij een onweerstaanbare neiging om op zij van het gebouw te gaan staan of een eind den Haarlemmerweg op te loopen, maar hij durfde niet. Hij was bang, dat de oude bankroetier hem soms mocht ontsnappen. Hij vertrouwde den schurk niet Hij wist dat hij slim en tot alles in staat was. Als hij aan 't station kwam en Antoine daar niet vond, zou hij alleen op den trein gaan zitten en hem onbarmhartig achterlaten. Daarvoor moest Antoine zorgen. Als hij in de nabijheid van het plaatsbureau bleef, kon hij hem niet missen. Langs een anderen weg dan de Hollandsche baan zou neef zijn buit niet in veiligheid kunnen brengen. De trein over Utrecht ging pas een uur later, terwijl hij dan bovendien gevaar liep de Engelsche boot misteloopen. Er was dus geen twijfel aan, of Antoine zou zijn bondgenoot hier vinden zooals ze hadden afgesproken, mits hij zich niet verwijderde, en hij bleef daarom heen en weer loopen en met

{==149==} {>>pagina-aanduiding<<}

angstige blikken naar de Willemspoort turen, terwijl het hart hem in de borst bonsde en hij gefolterd werd door duizend angsten, die zijn gezond verstand in de war maakten, of door alle berekeningen van tijd en afstand de pen haalden.
Was 't mogelijk dat Jansen nu reeds in Driebergen aangekomen was en alles van oom Melder vernomen had, of misschien wel dat hij reeds op den terugtocht was en door de razende locomotief werd voortgetrokken, om de misdaad te voorkomen en het geheele plan in duigen te gooien? Neen, dat was niet mogelijk. Maar 't was wel mogelijk, dat oom Melder over zijn oproeping aan Jansen nog eens had nagedacht en begrepen dat deze manier van onderzoeken de meest ongerijmde was, die hij in de gegeven omstandigheden had kunnen kiezen. Ook kon 't wel zijn, dat oom Melder nog weer een naderen brief gekregen had en daarin door Antoine's geheime vijanden, die alles schenen te weten en zelf zijne gedachten te raden, gewaarschuwd was; dat hij daarop dezen morgen vroeg geseind had en dat die telegram den boekhouder in handen was gekomen vóórdat deze in den waggon stapte. 't Kon zelfs zijn, dat Melder een telegram gestuurd had aan zijn kassier, met de bepaalde order om op dien dag niets uittebetalen, maar liever de politie te waarschuwen en iedereen die zich aanbood te laten arresteeren. Nog kon oom Melder zelf op den trein plaatsgenomen on Jansen te Nieuwersluis of op een ander station ontmoet hebben waar hij den boekhouder kon laten overstappen en met hem naar Amsterdam terugkeeren..... Antoine wist niet wat er al niet gebeurd kon zijn. Hij gevoelde dat hij niet gerust zou wezen voordat zijn medeplichtige voor hem stond met het gestolen geld in den zak, en de verzekering dat alles in orde was.
Evenwel ook omtrent zijne houding tegenover den bankroetier kon Antoine maar niet tot een vast plan komen. Hij wantrouwde hem zoo sterk, als de eene dief den anderen wantrouwen kan, en begreep dat hij alle mogelijke moeite

{==150==} {>>pagina-aanduiding<<}

zou hebben om dat niet te laten merken. Hy zou hem met voorkomendheid moeten behandelen en vooral dat overblijfsel van fatsoenlijkheid of liever de pretentie die daarvoor bij zijn neef moest doorgaan, dienen te ontzien. Zou hij dus met hem in denzelfden wagen moeten zitten? Zou hij zich moeten laten welgevallen, dat misschien de een of andere zijner bekenden hem in dat gezelschap aantrof? Wat zou hij doen als zijn neef zich op den voorgrond drong en eens een toon van gezag aannam, die erger was dan beleedigingen? Antoine gevoelde dat hij zich dit alles zou moeten laten welgevallen en daartegen kwam zijn hoogmoed met kracht op. Hij beet zich op de lippen, doch keek ondertusschen angstig naar de poort.... waardoor zijn reisgezel komen moest.
En wat zou hij doen als straks de bel luidde en zijn neef er eens niet was? Hij had een aardig sommetje geld in zijn zak, dat hij van Jansen in ontvangst genomen of in diens lessenaar gevonden had. Daarmee kon hij de reis naar Engeland ruimschoots betalen en in zijne eerste behoeften voorzien..... Maar den eigenlijken buit had de bankroetier in handen. Met 'tgeen hijzelf op zak had, liep een verstandig mensch niet weg. Derhalve zou hij liever wachten tot den volgenden trein en desnoods neef te gemoet gaan en opzoeken, liever dan alleen vooruit te reizen en het geheele doel te missen. Als neef gepakt was, kon hij immers zeggen dat hij, Antoine, nergens van wist. Hij zou 't gestolen geld weer in den lessenaar leggen en met de rest had hij niets te maken. Iedereen kon de handteekening van een man als Melder krijgen en die namaken. Er was geen enkel bewijs dat hij in het complot betrokken was.
Daar deze laatste overwegingen den toestand in een eenigszins beter licht plaatsten, gevoelde Antoine zich een weinigje opgelucht. 't Kwam hem voor, dat de zaak nog niet zoo gevaarlijk stond als hij zich verbeeld had. Zelfs ingeval zijn oom aan de kwade geruchten omtrent hem geloof

{==151==} {>>pagina-aanduiding<<}

sloeg, zou 't getuigenis van een erkenden schobbejak als zijn neef door zulk een solied handelaar toch nog eer in zijn voordeel dan in zijn nadeel worden opgenomen.
Op deze en dergelijke wijze troostte Antoine zich met het vooruitzicht dat hij in elk geval aan liet ergste zou kunnen ontsnappen en neef, die de eerste vruchten van hun complot plukte, ook desnoods de kastanjes uit 't vuur laten halen. Tot zijn eer zij gezegd, dat dit hem voor een oogenblik zelfs meer genoegen deed dan de gedachte aan een behouden aankomst op den Engelschen bodem, waar hij zijn aandeel zou ontvangen en den ouden bankroetier desverkiezende den rug kon toekeeren. Schobbejakken haten elkander meer dan eenig ander mensch. Het is de goddelijke gerechtigheid die bepaald heeft, dat er niets is 'twelk een slecht man meer pleizier doet dan 't ongeluk van zijnen makker.
Antoine, door een en ander een weinigje beter in zijn humeur, bekeek met de meest gewenschte belangstelling de tabellen, die de wanden van het stationgebouw versierden. Hij berekende in welk een verbazend korten tijd en voor hoc weinig geld men de halve aarde kon rondreizen en haalde minachtend de schouders op over de omstandigheid, dat er zoo weinig jongelui zijn, die daarvan proteeren, op de manier waarop hij dat nu deed. 't Leven van die kantoorbedienden was toch ellendig genoeg, meende hij, om dergelijke pogingen volkomen te rechtvaardigen. Tegenover de goedgeorganiseerde treinen, kwam 't hem bijna strafbaar voor, dat niet al die slaven met de kas van hun patroon wegliepen. 't Was toch wezenlijk ongeloofelijk in welk een kort tijdsverloop een handige dief uit de voeten kon zijn!....
En toch keek hij met klimmende ongerustheid naar de Willemspoort, die langzamerhand levendiger begon te worden, en telde hij in gedachte den tijd, dien neef op zijn langst genomen kon noodig hebben. Hij wist dat men op 't kantoor van Melders kassier altijd spoedig

{==152==} {>>pagina-aanduiding<<}

geholpen werd, vooral wanneer iemand vanwege de aanzienlijke firma kwam. De kassier stelde er eene eer in iedereen spoedig te helpen. Antoine had hem daarop meermalen hooren blussen, als op een bewijs van zijne degelijkheid en activiteit. Het bedrag van de order kon daartegen geen bezwaar wezen. Ze hadden wel grooter sommen op een eenvoudig kassiers briefje uitbetaald, en hadden er zelfs pleizier in als iemand die met het huis Melder in betrekking stond een dikke portefeuille vol banknoten in den zak stak en na een luchtig ‘goedenrnorgen’ de deur uitstapte. Voor een kantoor als 't hunne was het bedrag der sommen een totaal onverschillige zaak. 't Was gebeurd, dat ze heel wat beweging maakten over een paar gulden, maar nog nooit hadden zij capsies gemaakt als 't duizenden betrof.
't Eenige wat zijn neef kon ophouden was dus de quaestie der echtheid van Melders handteekening en de argwaan op grond van het gemeene gezicht van den bankroetier. Dat mengelmoes van gedwongen fatsoenlijkheid en aangeboren gemeenheid, die vereeniging van jenever en verschaalden wijn kon vermoedens doen onstaan omtrent de echtheid van het aangeboden stukje papier, 't was dus mogelijk, dat de chef en al de klerken hunne neuzen en brillen over het briefje lieten wandelen. 't Kon zijn, dat zij die bezigheid deden vergezeld gaan van niet zeer vleiende opmerkingen omtrent den nieuwen looper van het gerespecteerde kantoor. Ze zouden zich zelfs kunnen verwonderen, dat iemand van zoo'n verdacht voorkomen een plaatsje op eenig Amsterdamsch kantoor gevonden had. ‘De fielterigheid kijkt den ouden heer de oogen uit,’ prevelde Antoine. ‘Als er maar een onder is, die in zijn leven een galeiboef gezien heeft, dan is 't mis.’
En toch twijfelde Antoine niet dat de handteekening zelve triumfantelijk de proef zou doorstaan. Sinds gisteren had hij elke minuut, waarin hij niet werd gadegeslagen, benuttigd om die handteekening te bekijken en te vergelij-
{==153==} {>>pagina-aanduiding<<}
ken.... en omtrent dit punt was hij werkelijk ten volle gerust. Had hij niet zelf duizend proeven genomen, zonder iets te kunnen ontdekken wat argwaan kon wekken of die regtvaardigen? Hij had de handteekening van alle kanten en onder allerlei licht bekeken, en hij had in de handen gewreven van verrukking over zooveel kunstvaardigheid. Hij had haar om en om gedraaid. Hij had ze nu eens lang en zeer nauwkeurig, en dan weer onverwacht en als 't ware bij verrassing onder zijn eigen oogen gebracht. Hij had er twee, ja zelfs tien en twintig echte handteekeningen naastgelegd en hij had eerlijk moeten verklaren, dat hij geen onderscheid had kunnen opmerken. Zelfs toen hij ze door mekaar gegooid had en de valsche er wilde uitzoeken, had 't hem moeite gekost haar te herkennen. Neen, van dien kant was er werkelijk geen gevaar.....
't Werd ondertusschen langzamerhand druk en drukker op het plein. Vigilanten en omnibussen kwamen in toenemend aantal en met toenemende haast aanrollen. 't Werd vol onder de kolonnade, maar altijd zag hij onder die menigte zijn neef niet.
't Kwam Antoine onwaarschijnlijk voor, dat neef met een van die omnibussen zou meekomen. Meer mogelijkheid bestond er, dat hij eene vigilante genomen had. En toch, als zijn neef eens in de eene of andere van die omnibussen zat, zou Antoine hem misschien tegelijk met een zijner bekenden zien uitstappen. Antoine doorleefde in die spanning een pijnlijk kwartiertje.
Hij zag deftige oude heeren uit elegante koetsjes stappen, wie een iivereibediende het sierlijke reistaschje nadroeg. Dat waren bekenden van oom Melder, rijke kooplui die naar buiten gingen, wier vrouwen en dochters in Scheveningen gelogeerd waren en als dartele nimfen de geheele week in 't koele zeewater plasten, of die hun villa in Overveen of Bloemendaal voor een paar dagen verlaten hadden, om met hun bankier te overleggen hoe zij,

{==154==} {>>pagina-aanduiding<<}

naar de omstandigheden van den tijd en den stand van de beurs, hunne overvloedige renten op 't voordeeligst beleggen konden. Antoine kon niet ontkennen, dat hij hen benijdde. De gedachte aan zijn mooie kans van ook zoo'n gewichtig en deftig man te worden martelde hem, terwijl hij ze door de gedistingueerde deur voor de 1ste klasse verdwijnen zag.
Op deze voorname heeren volgden anderen, die in huurvigilantes arriveerden, ook mannen van den handel en de beurs, maar met minder deftigheid en meer bewegelijkheid. Deze gingen voor zaken uit. Zij droegen hunne leeren koffertje zelf in de eene hand, terwijl zij met de andere den koetsier een kwartje toereikten. Ze riepen hem zoo vroolijk en vriendelijk een kort vaarwel toe, en keken zoo welgemoed in 't rond toen ze op het loketje toetraden, dat men geen oogenblik behoefde te vragen of ze wel schik in hun leven hadden, en of er wel warm bloed door hunne aderen, stroomde. Ze hadden zeker een goed geweten en eenige mooie maar eerlijke winsten in 't verschiet. Antoine zag hoe zij hun hoed recht zetten als menschen die niemand te ontzien hebben, en toen zij de hand in den zak staken en met hun geld rammelden, hoorde hij dat 't eerlijk geld was.
Daarna kwamen er nog allerlei reizigers van heel ander slag en soort, maar, naar Antoine zich verbeeldde, allen vol levenslust en met een onmiskenbaren trek van eerlijkheid op 't gezicht. Jonge paartjes, die ondanks 't gure weer voor een dagje naar buiten gingen en de zeldzame gelegenheid, om vrij en bij elkaar te zijn, blijkbaar met volle teugen genoten. Eenvoudige burgermenschen die het stationsgebouw aankeken alsof 't een van de merkwaardigheden der stad was, die 't een levensgebeurtenis vonden, dat zij met een spoortrein zouden reizen. Ook zag hij er goedronde matrozengezichten, die van onder de wollen muts de heele wereld brutaal en gulhartig aankeken, die 't er op gezet hadden, om zoolang ze aan wal waren geen slag

{==155==} {>>pagina-aanduiding<<}

werk te doen, en reeds ruimschoots hadden genoten van de vrijheid om hun rijksdaalders te laten klinken..... en daarnaast andere stevig gebouwde mannen, die werk gingen zoeken, maar geen oogenblik bevreesd waren, dat ze 't niet zouden vinden. Ook streken hupsche, aardige dienstmeisjes met losse mutsjes en blozende wangetjes hem voorbij, of voelde hij zich op zij gedrongen door een dikke burgerjufvrouw, die geen cavalier noodig had, om haar een plaats te bezorgen in den volgepropten wagen der derde klasse, terwijl tusschen al dat gewoel door zich nu en dan een rijkgezegende huisvader bewoog, of een kloek echtpaar met vereende krachten een kleine kudde met parapluies en reistaschjes beladen voor zich uit dreef. Antoine verbeeldde zich, dat hij onder die allen de eenige ontevredene en ongelukkige was, dat ieder van die menigte het recht had hem te verwijten dat hij een dief was, hem uittelachen omdat hij zich angstig maakte over hetuitblijven van iemand, die hem tot het kwade verleid had. Er was niet een onder hen, of hij zou een preek hebben kunnen houden over de tevredenheid en de blijmoedigheid, waarnaar Antoine met aandacht zoo niet met stichting, zou geluisterd hebben. En evenwel, ondanks het aantrekkelijke van die blijmoedigheid en die gemoedsrust, ergerde Antoine zich, toen er uit een kleine groep vlak achter hem een vroolijk gejuich opging. Ze lachten zeker om hem. Toen hij omkeek, schenen ze elkaar toeteknikken en naar hem te wijzen. 't Was of hun vroolijkheid alle omstanders aanstak, de een aan den ander vertelde, wat hem zoo vroolijk maakte. Antoine voelde de neiging om den eersten den besten bij den kraag te pakken. Hij keek naar de Willemspoort, alsof hij iemand wilde te hulp roepen, om die menigte te bewijzen, dat hij een fatsoenlijke jonge man was, de neef van meneer Melder, voor wien ieder van hen zeker honderdmaal den hoed had afgenomen, wiens brood die handwerkslieden en matrozen hadden gegeten en nog aten, zonder dat zij 't wisten misschien, of er ooit een greintje dankbaarheid voor

{==156==} {>>pagina-aanduiding<<}

betoonen zouden. Hij voelde, dat 't een verlossing zou wezen, als zijn neef kwam opdagen. 't Werd hem te eenzaam aan het drukke station.
Reeds waren de laatste reizigers in de wachtkamers gegaan. Nog slechts een enkele vigilante kwam aanhollen. Hijgend draafde een luie kruier met een onmenschelijk zwaren koffer op den nek nog het plein op. Antoine, die meer en meer ongerust werd en het angstzweet voelde parelen op zijn voorhoofd, geraakte in hevigen tweestrijd of hij een plaatskaartje nemen zou of niet, of hij den stroom naar binnen zou volgen of blijven. In doodelijke onrust drentelde hij fusschen het loketje en de wachtkamer heen en weer, meer en meer overtuigd dat hij door zijn neef verraden was, of dat deze ontdekt was geworden. In zijn onzekerheid was hij honderdmaal op 't punt naar de Willemspoort te loopen en te zien of hij zijn reisgenoot ook bespeurde....
Daar zag hij hem op eenmaal op zijn doode gemak de poort uitkomen, als iemand die niet alleen geen haast heeft, maar die 't ook veracht om zich door de gejaagdheid van anderen te laten ontrusten. Hij liep met de handen in den zak en het hoofd in den nek. Hij had meer 't uiterlijk van een heer die een wandelingetje naar Sloterdijk in den zin had, dan van een dief die zich uit de voeten wou maken. Van de wanhopige gebaren, waarmee Antoine hem reeds uit de verte tot spoed poogde aantezetten, scheen de man niets te bemerken. Zelfs toen hij naderbij gekomen was en niet meer het air kon aannemen dat hij ze niet zag, achtte hij 't blijkbaar beneden zich, er iets van te begrijpen. ‘Juist op mijn tijd,’ riep hij zijnen jongen vriend toe, terwijl hij den voet op de stoep zette en regelrecht, alsof hij hier dagelijks verkeerde, naar het plaatsbureau ging. ‘Nog geen plaats genomen? Waar wilt gij zitten?..... Tweede klasse? Zooals gij verkiest. We hebben al den tijd en ons niets te haasten’... en nadat hij twee plaatsen naar Rotterdam gevraagd en door

{==157==} {>>pagina-aanduiding<<}

Antoine had laten betalen, stapte hij even rustig en vastberaden de leege wachtkamer door naar den gereedstaanden trein, waar een gedienstige conducteur zich haastte, ondanks zijn schamele jas, het portier voor hem te openen. ‘Gij ziet, ik heb mijn tijd goed berekend,’ zei hij onder het instappen lachend tot Antoine. ‘Ik ben nooit gewoon geweest mij te haasten, maar heb altijd anderen op mij laten wachten, ofschoon dit met een spoortrein niet zoo gemakkelijk gaat als bijvoorbeeld met een span paarden.... vooral als 't je eigen paarden zijn. Overigens ben ik recht tevreden over de zaken die ik gedaan heb, mijn jongen!’
Antoine, die zijn neef instinctmatig gevolgd was, voelde zich hoewel onaangenaam aangedaan door de grootspraak die in deze woorden lag, gerustgesteld omtrent den uitslag van de gewaagde onderneming, waarop neef zooeven gezinspeeld had. Hij keek evenwel angstig het gezelschap in den wagen rond, en vond 't zeer geruststellend toen hij niet dan onbekende gezichten zag, diehem en zijn reisgenoot aanstaarden met die eigenaardige onverschilligheid die wij aan het spoorwegverkeer te danken hebben, en die zulke schoone verwachtingen oplevert omtrent de gezelligheid welke over honderd jaar het deel der aardbewoners wezen zal. Hij durfde evenwel niet verder vragen, maar drong zich brommend in een hoekje alsof hij nog boos was, dat zijn neef hem zoolang had laten wachten.
‘'t Had toch maar weinig gescheeld,’ zei hij knorrig, ‘of gij waart te laat. Daar gaan wij al. Gij hadt ook geen minuut later moeten komen.’
Antoine zei dit op den toon, dien hij zich in de laatste weken aangewend had, als hij tot zijn neef of diens vriend en bondgenoot sprak, dat is met kennelijke minachting, maar bemerkte al spoedig dat dit niet langer op zijne plaats was, dat neef geen plan had 't zich te laten welgevallen.
‘'t Doet er niet toe, of 't veel of weinig scheelt. De

{==158==} {>>pagina-aanduiding<<}

vraag is, of ik op mijn tijd ben,’ was het stekelig antwoord. ‘Jongelui, die geen wereldkennis bezitten, loopen altijd hard. Menschen van ondervinding, zooals ik, weten precies wanneer ze er wezen moeten’....
De andere passagiers keken verwonderd den ouden en jongeren heer aan. Zij begrepen dat hier een punt van verschil en ongenoegen ter sprake gebracht werd, en berekenden welke betrekking er tusschen die twee kon bestaan. Zoo ten minste vatte Antoine hunne blikken op, en dat voerde hem op eenmaal terug naar de reeks van gedachten en indrukken welke hem straks beheerscht hadden.
Kon 't zijn, dat de onvoorzichtigheid van dien ouden schavuit hen toch nog verraden zou, en zij in hun eigen netten gevangen werden? Zijn neef was blijkbaar onder den indruk van zijn succes of onder dien van de jenever, welke hij waarschijnlijk onderweg gebruikt had, want hij week geheel en al van de gemaakte afspraak af, en stelde zich bloot als een jongen onervaren dief en niet als een rijpe en beproefde schurk. Toch was 't verstandigst maar te zwijgen en zijn stekeligheid niet optemerken. Zoodra ze goed en veilig op de Engelsche boot zaten, zou Antoine zijn revanche wel nemen.
Was Antoine wezenlijk overtuigd dat hij dit doen zou, zoodra ze op de Engelsche boot waren? Of was er nog iets anders dan de voorzichtigheid, wat hem noopte gedwee te zwijgen, en hem desnoods bereid zou vinden om den bankroetier te paaien als deze op dien toon voortging, zoete broodjes te bakken wanneer neef mocht verkiezen hem te tergen door zijn toon van gezag?
Ja, er was nog iets anders, wat Antoine meer gevoelde dan onder woorden brengen kon, wat hem het bloed naar het hoofd joeg en den geheelen weg over onrustig maakte. 't Was duidelijk dat neef door zijn hoogen toon wilde te kennen geven, dat de rollen waren omgekeerd, dat 't van nu af tusschen hen niet langer zou wezen als in de laatste weken, maar zooals vroeger, toen Antoine nog een

{==159==} {>>pagina-aanduiding<<}

nuchtere jongen was. Neef sprak weer als machthebbende. Zou Antoine zich dat moeten laten welgevallen? Was de feitelijke toestand werkelijk zoodanig, dat hij zijn minachting behoorde intebinden en mooi weer te spelen, ingeval neef aan zijn overmoed bleef botvieren: die overmoed mocht dan voortkomen uit den loop der zaken of uit de jenever.
Antoine kon zich niet ontveinzen, dat zijn toestand, uit dat oogpunt bekeken, werkelijk zeer kritiek was. Door zijn eigen nonchalance was hij gefopt, zoo leelijk gefopt als iemand ter wereld maar kon gefopt worden. Neef had de duiten in zijn zak. 't Zou als neef ze niet wilde afstaan, een zwaar werk zijn ze hem afhandig te maken. Zoolang neef den buit in zijne macht had, zou 't verder een wanhopige zaak wezen hem in 't geringste te weerstreven, zou Antoine al zijn geduld en lijdzaamheid noodig hebben, om zich het deel, dat hem toekwam, te verzekeren.
Onder den indruk van die verrassende gedachte en met de volle bewustheid, dat het moeilijkste gedeelte van zijne onderneming nu eigenlijk pas begon, zette Antoine een recht arme-zondaarsgezicht, terwijl hij zijn neef angstig aankeek en in zijn hoekje dook. De oude schobbejak bemerkte 't en raadde zeker, wat er in zijn makker omging, want hij grijnsde, terwijl hij de hand in den borstzak stak en verachtelijk den neus optrok. Vervolgens wendde hij zich luchthartig tot een der medepassagiers en poogde een gesprek over onverschillige zaken aanteknoopen. Hij vond 't een gure dag voor den tijd van 't jaar. Het reizen met den spoortrein vond hij niet aangenaam, behalve wanneer men haast had. Hij stelde er een kinderachtige eer in nategaan of de trein wel precies op zijn tijd aan 't eerstvolgende station zou zijn, en sprak in 't beste humeur van de wereld over de slofheid en onbeleefdheid van stationschefs en conducteurs, die hij, als 't aan hem stond, wel mores zou leeren. Niet dat 't hem personeel kon schelen, of hij een paar minuten te laat aankwam. Hij deed wel

{==160==} {>>pagina-aanduiding<<}

zaken, ofschoon meer als iemand die zich uit den handel gaat retireeren en bezig is zijn boel aan den kant te doen, maar hij hield van orde. Hij had nooit kunnen velen dat een zijner bedienden te laat kwam. Dat behoorde zoo niet. Dat kwam niet te pas. Er moest orde zijn en 't was alles maar eene gewoonte.
Antoine bemerkte, dat de andere reizigers zijn neef met verbazing aankeken, maar toch onder den invloed van diens grootspraak geraakten. Ofschoon de man er alles behalve fatsoenlijk uitzag, kon 't toch zijn dat hij een rijk en gewichtig man was. Men ontmoet wel eens meer een millionair, wien men een cent zou willen geven. Zelfs het hooge blosje dat zijne wangen kleurde, was geen bepaald bewijs van gemeenheid. Men vindt nu en dan roode neuzen in de hoogste kringen van de maatschappij. De oude heer sprak over geld en paarden en rijtuigen of 't voor hem alledaagsche dingen waren, en dat boezemt altijd respect in aan onze medemenschen. Bovendien... Antoine kookte van kwaadaardigheid toen hij te midden van zijne overdenkingen dat bovendien tegenkwam en aanvulde.... hij begreep dat zijn eigen fatsoenlijk uiterlijk, zijn onberispelijke boordjes en elegant dasje, een vriendelijk licht deden vallen op zijnen reisgenoot. De oude heer mocht zijn vader, zijn oom of wat dan ook zijn.... 't was niet mogelijk dat de een van deze beide passagiers een bedelaar en de andere een jongeheer van goeden huize was.
't Ging naar Antoine's zin veel te langzaam. Vooral bij de halten kwam 't hem voor, dat de spoortrein dien dag bezield was van het bepaalde opzet om lang stiltestaan. In zijn ziel verwenschte hij de conducteurs, die met een onverklaarbare kalmte de kaartjes kwamen opvragen, en den tijd schenen te hebben voor allerlei laffe praatjes met buffetjuffers en collega's, die zij minstens zesmaal op een dag konden zien en spreken. Zij schenen te denken, dat de uitvinding van den stoom alleen in gedichten en verhandelingen een zegen behoefde te heeten, dat nu het

{==161==} {>>pagina-aanduiding<<}

het publiek eenmaal van de pakschuit en de diligence verlost was, 't er ook niet op aankwam of men wat sneller of wat langzamer reed. Wisten ze dan niet, dat er een menschenleven kan afhangen van een halve seconde noodelooze vertraging, dat 't, in dit bijzondere geval, de vraag gold, of een jonge man van veel talent en aanleg in de handen van de justitie zou vallen, dan wel in een vreemd land de vruchten genieten van al de angst in de jongste twee uren uitgestaan?
Antoine kon zich maar niet begrijpen, hoe zijn bejaarde compagnon in de misdaad zoo kalm en gerust kon wezen. De man zat te redeneeren alsof er geen dienders, geen telegrafen en geen gevangenissen in de wereldwaren. Een paar van de passagiers, die hem heel aardig begonnen te vinden, moedigden hem aan, om veel en altijd maar meer van zijne ondervindingen ten beste te geven; en neef, die (Antoine twijfelde er niet aan) leugen op leugen stapelde, scheen onuitputtelijk in allerbelangrijkste verhalen en opmerkingen. ‘'t Kort de reis als men aangenaam gezelschap heeft’, zei hij, met een gezicht zoo kalm en zoo onnoozel, alsof de reis naar Rotterdam een pleiziertochtje voor hem was. Hij informeerde zelfs met veel belangstelling en aandrang naar de stiptheid waarmee de Engelsche booten afgingen en den tijd dien men noodig had, om van het station van den Hollandschen spoortrein naar de Boompjes te wandelen. Hij vertelde schijnbaar argeloos als een kind, dat hij plan had de reis naar Londen meetemaken. 't Eenige waar hij tegen opzag was de zee. Hij geloofde niet, dat hij daar tegen zou kunnen, want hij was, ofschoon al niet jong meer, nooit in de gelegenheid geweest er de proef van te nemen. ‘Vandaag zou ik 't niet graag probeeren,’ zei hij, toen 't bleek dat een van de aanwezigen vrijgoed op de hoogte van de afvaart en aankomst der Engelsche booten was, en zelf plan had in de volgende week naar Londen te vertrekken. ‘'t Ziet er mij veel te

{==162==} {>>pagina-aanduiding<<}

grauw uit. Als ik mij niet vergis, zal 't vannacht vrij onstuimig wezen.’
Antoine kon niet nalaten zijn neef te bewonderen. ‘Is dat alleen een gevolg van zijn meerderen leeftijd, of speelt de ervaring van vroeger hier ook een rol?’ vroeg hij zichzelven, en 't kwam hem onwaarschijnlijk voor, dat hijzelf 't ooit zóóver zou brengen, dat hij ooit zóó kalm en met zóóveel talent zijne schurkenstreken zou leeren uitvoeren. Hij gevoelde evenwel de neiging er de proef van te nemen en zich in het gesprek te mengen; maar zijn neef, die dit bemerkte, gaf hem een wenk en Antoine zweeg, overmand door een gezag, 'twelk hij in de laatste weken schromelijk had miskend......
Toen de trein volgens het horloge van den ouden bankroetier een minuut of vijf over zijn tijd te Rotterdam stilhield, liet neef eerst al de passagiers uitstappen. Vervolgens nam hij Antoine vertrouwelijk bij de hand en zeide: ‘Jongeheer! nu komt 't er op aan brutaal en kalm te wezen. Als gij zulke benauwde gezichten trekt als waarmee gij mij van Amsterdam af geërgerd hebt, zullen ze ons nog voor de Delftsche poort in de gaten krijgen. Blijf achter mij. Als ge mij in een vigilante ziet stappen, sta dan niet te drentelen en te treuzelen eer gij ook instapt. Boven alles moet gij een gezicht zetten, alsof ge Rotterdam nog nooit gezien hadt. Gij zijt een jonge man die door zijn papa op een kantoor te Londen moet gebracht worden, hoor! Onthoud, dat ik uw vader ben en wees eerbiedig.’....
Antoine beet zich op de lippen. Ofschoon hij nooit mank gegaan was aan het euvel de kinderlijke liefde voor zijn vader te overdrijven, vond hij de noodzakelijkheid dezen zuiplap als den oorsprong van zijn bestaan te huldigen, toch wel wat al te kras. Evenwel, er was geen tijd te verliezen; zijn neef stapte met 't air van een millionair op het plankier, en er bleef Antoine niets over dan te volgen. Toen hij hem in een huurrijtuig zag stap-
{==163==} {>>pagina-aanduiding<<}
pen, haastte hij zich en zette zich naast hem. In een oogwenk was de koetsier op den bok geklommen en lei de zweep over zijn paard. ‘Ik heb hem een extra fooi beloofd,’ zei neef. ‘Ik verlang naar eene hartversterking’.... ‘Apropos, jongeheer! daar we nu nog alleen zijn, zal ik 't u even wat zeggen. Uwe manieren bevallen mij niet extra. 't Zal me pleizier doen, als ge wat meer in 't oog wilt houden, dat ik 't ben, die mijn corpus er aan gewaagd heb, en dat ik de portefeuille met bankbiljetjes in mijn zak heb. Gij weet, men moet den ouderdom eeren.’
De oude schurk lachte luidkeels terwijl hij dit zei, en die lach sneed Antoine door het hart, ofschoon de vloek die hij uitstiet half versmoord werd door het ratelen der vigilante over de Rotterdamsche straatsteenen. ‘Ik moet er bij zeggen’ vervolgde de onverbiddelijke ‘dat ik die manieren van uwen kant zeer onvoorzichtig vind en 't mij vrij wat beter zou kunnen begrijpen, als gij alles deedt wat gij kunt om mij te vrind te houden. Gij weet, dat ik goedhartig ben en u niet licht in den steek zal laten, maar ik ben zeker dat gij, als ge met een ander te doen hadt, al heel spoedig reden zoudt kunnen hebben berouw te gevoelen over uw gebrek aan attentie. Er zijn er verscheidenen, die in mijn plaats zouden zeggen: ‘Daar ik de portefeuille met de bankbiljetten heb, ben ik de man op wien alles aankomt, en daar mijn geachte reisgenoot dat niet schijnt te willen inachtnemen, ga ik alleen mijn weg en laat ik den jongen eenvoudig in de pekel. Gij weet wel, dat ik de man niet ben om dat te doen of ook maar te denken, maar 't zou niet onbegrijpelijk en niet zonder voorbeeld zijn, als ik 't deed.’
Antoine bromde iets, dat veel op het knorren van een geranselden hond geleek en antwoordde vervolgens, dat hij zich niet herinnerde iets gezegd of gedaan te hebben, wat zijn neef recht gaf tot zulke verwijten. Hij kon niet ontkennen, dat hij zijn reisgenoot verwonderlijk prikkelbaar vond en zich een paar maal geërgerd had aan diens onvoorzichtigheid, maar dat was ook alles. Hij van zijn kant had

{==164==} {>>pagina-aanduiding<<}

om zoo te zeggen geen woord gesproken onder weg. Hij begreep dus niet, waarover zijn neef zich beklaagde. Hij kon en wou niet onderstellen, dat deze opzettelijk standjes zocht.
‘Als ik dat wou, had ik waarachtig al aanleiding in overvloed gehad,’ zei de andere, ‘maar 't zou mij spijten, als wij, nu de zaak zoover gelukkig geslaagd is, met mekaar verschil kregen. Ik ben een man van vrede en houd veel van zulke gevaarlijke avonturen, als ik maar op mijne vrinden rekenen kan. De hoofdzaak voor ons beiden is, dat wij den buit binnen hebben. 't Zou al te gek wezen als wij, door mekaar in 't haar te vliegen, de hoofdzaak uit het oog verloren.’
Dat waren woorden van verzoening en vriendschap en daar zij vergezeld gingen van de uitnoodiging om de schrale, kleverige hand van zijn reisgenoot te drukken, achtte Antoine 't best de zaak maar te laten, zooals ze was. Hij verklaarde dus ook van zijn kant, blij te zijn dat alles zoo mooi afgeloopen was, terwijl hij voor zich geen bedoeling gehad had om zijn neef te beleedigen of te grieven..... eene verklaring die neef deed zweren, dat hij dan ook gaarne alles vergeven en vergeten wilde en maar verlangde naar eene kleine hartversterking op de boot, welke versterking tevens zou kunnen dienen om hunne vernieuwde vriendschapsbetuigingen te bekrachtigen. ‘Mijn lieve Antoine!’ zei hij op eenen gemoedelijken toon, die nog onverdragelijker was dan het bluffen en doorslaan van straks: ‘Wij zijn van nu af elkanders eenige bloedverwanten en aan elkander verbonden tot den dood.’
Antoine rilde bij deze woorden te sterker, omdat hij begreep dat zij werkelijk volkomen juist hunne wederzijdsche verhouding uitdrukten. Met schrik dacht hij er aan, hoe hij in het vreemde land niemand dan dezen schurk zou hebben aan wien hij zich kon aansluiten. Voorzeker zou 't niet zijne schuld zijn, als hij zich niet zoo spoedig mogelijk ook van dezen laatsten vriend ontdeed. Vervolgens spraken zij, zooveel de drukte van de stad het toeliet, op

{==165==} {>>pagina-aanduiding<<}

vertrouwelijken toon over hunne verdere plannen. ‘Ik zal u, als wij op de boot zijn, haarfijn alles vertellen wat ik gedaan en ondervonden heb, sinds ik op het kantoor afscheid van u nam. Laat ons nu vooral voorzichtig zijn en geen argwaan wekken. Als ze ons in de gaten gekregen en getelegrafeerd hebben, zullen wij de brave jongens van de politie aan de boot vinden. De weg naar Engeland is zoo'n druk bereden pad, dat de speurhonden daar bij instinct 't eerst naar toeloopen. Daarom moet gij, die 't minst op uw geweten hebt, vooruitgaan. Ik zal u op een afstand volgen; snappen ze u, dan vertelt gij maar brutaal weg, dat gij mij achterna zit en houdt de heeren op, totdat ik gelegenheid heb gehad om langs een anderen weg te ontkomen.’
Ofschoon Antoine niet veel zin had in dit voorstel van zijn neef, begreep hij dat het in de gegeven omstandigheden toch 't beste was. Zij lieten de vigilante dus op de hoogte van het Bath-hotel ophouden, en neef stapte daarbinnen onder de gefingeerde boodschap hier een zijner benkenden te moeten zoeken, die zooals spoedig bleek daar niet gelogeerd was en wien hij daarom aan de stoomboot zou gaan opwachten. En ondertusschen was Antoine doorgereden. Toen hij behoedzaam het hoofd buiten 't portier stak, zag hij niets verdachts, zoodat hij vrij gerust naar 't bureau stapte en voor twee personen passage betaalde. Zoodra hij zijn biljetten ontvangen had, posteerde hij zich bij de plank en wachtte de komst van zijn reisgenoot af. Ook nu weer bekroop hem de vrees, dat deze hem in den steek zou laten en telde hij de oogenblikken. Maar zijn neef liet hem ditmaal niet lang in de benauwdheid. De man wist, dat het uur van vertrek kort op handen was en voegde zich, zoodra hij het terrein verkend had, bij Antoine. Weldra zaten beiden wel verzekerd, zooals neef zei, in de kajuit en wachtten met reikhalzend verlangen het sein van 't vertrek af. Toen de boot na het laatste luien van de bel blazend en brom-
{==166==} {>>pagina-aanduiding<<}
mend den steiger verliet, ontsnapte een onheilig Goddank aan Antoine's lippen. Het kabeltouw, dat met een smak aan boord gegooid werd, wekte in zijn hart geen enkele gedachte van weemoed, maar enkel vreugde over het einde van de angst, die hem de borst meer toekneep, naarmate het moment dichterbij kwam.
Tot eer van Antoine Tekel zij hier even opgeteekend, dat hij precies als de overige leden zijner familie en meer zelfs dan een van deze, vrij was van de kinderachtige gehechtheid aan de herinneringen zijner jeugd of de sentimenteele liefde voor ouders en bloedverwanten. De Tekels waren daarvoor niet weekhartig genoeg en maakten 't elkaar ten dien aanzien niet moeilijk. Wat den geboortegrond betrof, leerden de vaders in deze familie al vroeg aan hunne kinderen de gulden spreuk: dat het vaderland van den wijze daar is, waar hij 't goed heeft, en dewijl deze cosmopolitische opvatting zeer veranderlijk is en vooral bij schuimloopers afhankelijk gemaakt wordt van duizenderlei omstandigheden, die niets met den grond of met de historie van een land, maar destemeer met de tafel en de keuken te maken hebben, is 't duidelijk dat geen van de Tekels er zoo iets als wij gewoon zijn vaderlandsliefde te noemen op nahield. Veeleer trachtte ieder lid van dat geslacht zich vrijtemaken van elke traditie of gewoonte op dat punt, waardoor hij gevaar kon loop eh met de gulden spreuk van zijn maag of buik in tweestrijd te komen. Desgelijks was 't met de wederzijdsche gehechtheid. Wij hebben 't reeds meermalen opgemerkt, familieziek waren de Tekels ook niet, behalve indien 't noodig was de handen ineenteslaan om een derden te bestelen of te bedriegen. Dan was er een geest van cameraderie onder hen, die de beroemde verbonden der oudheid beschaamde. Geen Damon en Pythias konden getrouwer, geen David en Jonathan meer aan elkaar gehecht zijn dan twee Tekels die samen uit stelen gingen. Overigens kon de eene Tekel den anderen uitmuntend missen. Er waren er zelfs wier kracht van

{==167==} {>>pagina-aanduiding<<}

geest bij den dood van hunne naaste betrekkingen de bewondering van alle bekenden en vrienden had opgewekt.
Antoine wist dus dat ook zijn vader zich zeer gemakkelijk zou laten troosten over het onverwachte vertrek van zijn zoon, dat deze zelfs onmiddellijk bereid zou bevonden worden, diens naam van het familieregister te schrappen als 't uitkwam, dat hij zijn oom en weldoener bestolen had, desnoods, als Melder 't verlangde, hem met alle aartsvaderlijke deftigheid te vloeken. Ook zijne moeder en zusters zouden hem niet langer beweenen dan ordentelijk en gebruikelijk was. 't Eerstvolgende bal zou alle sporen van tranen bij haar wegnemen, als zij daarheen zouden gaan om, zooals ze 't noemen zouden, de publieke opinie te trotseeren. In die soort van worsteling met haar gevoel waren vooral de vrouwelijke leden van de familie ware heldinnen. Van enkele kon men zelfs zeggen, dat zij den heldenmoed overdreven, dat zij in haar ijver om genoegdoening te geven aan de beleedigde maatschappij of de pijnlijk gewonde menschheid meermalen meer gedaan hadden dan van eene zwakke vrouw mag gevorderd worden. Er was onder kinderen eene legende in de familie, hoe eene oud-overgrootmoeder van Antoine op den eigen dag waarop men een harer zoons tot de galeiën veroordeeld had ('t was dus nog in de dagen, waarin die gemeene straf in eere stond) met een open rijtuig door de stad gereden was, alleen om de publieke opinie te trotseeren en te toonen, dat zij boven het ordinaire moederlijke gevoel verheven was. Deze legende maakte, zoo dikwijls zij door den een of anderen van de Tekels verteld werd, altijd eenen grooten opgang en diepen indruk.
.....................
De boot gleed statig langs de woelige kaden van Rotterdam, terwijl de groote en kleine schepen uit den weg gingen voor den kloeken reus, die met geheele kudden slachtvee en gansche tuinen eetwaren op zijn rug weer zijn gewonen tocht naar het alverslindend Londen aanvaardde. 't Was of de reus die vracht ten toon droeg als

{==168==} {>>pagina-aanduiding<<}

een buit; of hij bruisend en stampend de aandacht wilde vestigen op zijne schatten en den spot drijven met de halfbakken economisten, die hem een roover noemden, of met den grooten hoop, die meende dat hij de oorzaak was waardoor de levensmiddelen weer duurder waren geworden, de boeren rijk en weelderig werden en de stedelingen de oogen uitstaken met hun gouden en zilveren versierselen.
De reus gevoelde zich een kind van zijn tijd. Hij wist dat hij de toekomst voor zich had. Hij was er trotsch op, dat hij reeds vele honderde vrachten de Maas had uitgesleept. In het besef van zijn goed recht en zijne kracht heesch hij de vlag en blies dikke rookwolken naar de grauwe wolken.
Ofschoon 't nog nauw over de helft van den middag was, werd 't al ras guur en ongezellig op het water. Al viel er geen regen, was toch de dampkring vochtig; en al was er geen zweem van mist, zoo dreef toch een andere horizont, dan waarin de torenspitsen wegdoken, nu hier dan daar in de verte over het donkergroene water en de aschgrauwe weilanden aan den linkeroever. Die horizont voorspelde een vroegtijdig einde van den onvriendelijken dag en een nacht zonder sterren. Als een onzichtbare hand of een ademtocht, wiens blazen niet eenmaal gevoeld werd, de slippen van die dunne gordijnen, opbeurde, dan kwam verrassend en verkwikkend een vriendelijk landschap te voorschijn, landen met breedgeschofte ossen, woelige watermolens, die vlokken schuim omhoog wierpen, aardige dorpen met torenspitsen vol coquetterie en maagdelijke bevalligheid, maar ook heele bunders verdronken en drassig land, waar niets dan het eentoonige riet heen- en weerwiegelde, waar een rij kale knotwilgen zich onbeschaamd verhief, om met hare naaktheid te pronken op een eenzaam eiland van biezen en rottend gras.
De reus achtte 't beneden zich zijn vaart te versnellen, ofschoon de nevel nu en dan onheilspellend voor hem uitdreef en hem scheen aantemanen, den nacht te ont-
{==169==} {>>pagina-aanduiding<<}
vluchten op de trouwlooze Hollandsche kust, want hij kende zijn tijd en zijn krachten. Hij liep als een spoortrein in zijn eigen groeve en zou op de klok af aan zijn steiger te Tameshaven zijn, of 't donker of licht was, of hetstormde op zee of niet. De ervaren stuurman had glimlachend opgemerkt dat ze lang en breed in ruimer sop zouden wezen als de windvlagen, die nu nog wegscholen, vanachter de grauwe gordijnen zouden losbarsten.
't Verdroot Antoine dat de tocht zoo statig en als zonder haast begon. Naarmate het oogenblik van volkomen veiligheid minder ver aflag, werd hij onrustiger en gejaagder. Naarmate er minder gevaar voor vervolging was, verlangde hij meer met zijn neef tot een deeling te komen, of minstens den buit te zien, waarvoor hij zooveel angst had uitgestaan. 't Was immers waar, dat het gevaar van vervolging gaandeweg verminderde? Bij Delfshaven had hij zijn hart nog voelen bonsen. Toen hij voor Schiedam de lijn hoorde uitgooien en begreep, dat er een paar nieuwe passagiers aan boord gekomen waren, had de vrees hem bij de keel gegrepen en hij zich verborgen in de hut, waar hij met zijn neef slapen zou. Deze had dat allergrappigst gevonden, en met een deftig gezicht aangeboden, Antoine onder de dekens van zijn bed te stoppen. ‘Ik geloof niet, dat wij veel gevaar loopen,’ zei hij, nadat de passagiers gebleken waren twee veekoopers te zijn. ‘Nu ze ons aan den steiger te Rotterdam met rust gelaten hebben, kunnen we veilig aannemen, dat de telegraaf nog niet gewerkt heeft. Als ze er goed achter zijn, zullen wij hoog en droog in volle zee wezen..... Ik zeg hoog en droog, ofschoon er water genoeg is tusschen hier en Engeland. Mijn jongen, ik kan je niet zeggen hoe ik verlang daar ginder met de Maas in den rug, een versch glas rhum of cognac te drinken. Zoolang ik die torens en huizen en weilanden nog zie, smaakt de cognac naar de kurk... ofschoon ik moet zeggen dat 't een heele verandering is, eens wat anders dan jenever in de maag te krijgen. Je-
{==170==} {>>pagina-aanduiding<<}
never is toch eigenlijk geen kost voor menschen van onzen stand.’
Antoine maakte de opmerking, dat de praktijk de ongunstige meening van zijn neef omtrent de cognac ook logenstrafte. Sinds de afvaart van Rotterdam had hij met wezenlijke angst opgemerkt, hoe de oude zuiplap reeds een onrustwekkende quantiteit van dat vocht naar binnen had geslagen en zichzelven afgevraagd, wat hij met hem beginnen moest als de gewone gevolgen van die onmatigheid zich zouden vertoonen. ‘De vent zal zich gaan verpraten,’ dacht hij. ‘Hij zal tegen de andere passagiers gaan zwetsen en bluffen evenals in den spoortrein, en we zullen er toch nog inloopen door zijn verwenschte kwade gewoonte.’ Reeds was Antoine onder den invloed dier gedachte nu en dan een eind van zijn makker afgeschoven, en had hij 't air aangenomen alsof hij niets met hem te maken had, want daar er maar weinig passagiers waren, die het gure weer durfden trotseeren, liep de kajuit af en toe vol en behoefde hij niet bevreesd te wezen, dat men op hen zou letten als zijzelve de aandacht niet op zich vestigden. Doch als hij zich even van zijn neef verwijderd had, kwam de gedachte aan de portefeuille met banknoten weer bij hem op, bekroop hem de vrees, dat de doortrapte schurk zijn oogmerk zou raden en op zijne beurt een plan zou uitbroeien, waarbij Antoine de onderliggende partij zou wezen. Dan schoof hij instinctmatig weer naar hem toe, duldde dat neef vertrouwelijk de hand op zijn schouders lei, of hem een paar woorden in 't oor fluisterde. Zelfs rees een enkele maal de vraag bij hem op, of de dronkenschap, die in aantocht was, hem niet zou kunnen dienen om de portefeuille machtig te worden. Toch ergerde hem de dronkenschap in dien vorm, op hel midden van den dag meer, dan de meest dierlijke losbandigheid van zijne Amsterdamsche vrinden ooit gedaan had, nu hij in zijn neef zijn metgezel voor maanden en jaren misschien zou moeten dulden, nu hij begreep

{==171==} {>>pagina-aanduiding<<}

dat hij dien ellendeling moest vleien, wilde hij niet zijn slachtoffer worden.
‘Ik ben, zooals ik straks vertelde, heel bang voor zeeziekte,’ zei de oude bankroetier op de aanmerking van Antoine, dat hij een beter opinie van de cognac scheen te hebben dan hij uitsprak. ‘En ge weet, cognac is een probaat middel daartegen. Ik herinner mij, dat ik 't bij vroeger gelegenheden met goed succes gebruikt heb. Als gij verstandig wilt doen, volgt ge mijn voorbeeld. 't Is goed voor de maag en de ingewanden, ofschoon, zooals ik zei, de rechte smaak er nog niet is. Gelukkig krijgen wij den toren van den Briel al achter ons. Nog een stevig kwartier en we zijn buiten allen nood. Dan zal ik u een heele boel interessants vertellen waarnaar gij zeker brandend nieuwsgierig zijt. Blijf nu maar naast mij zitten. We behoeven geen comedie meer te spelen. 't Feit is, dat wij vader en zoon of, als gij dit liever wilt, oom en neef zijn en samen voor ons plezier op reis gaan. Neem ook een glas cognac en wij zuilen eens aanstooten. 't Begint nu waarachtig te smaken. De angst en het gevaar bederven den eetlust en gooien alsem in onzen geurigsten beker. Nu wij zoogoed als buiten nood zijn, proponeer ik u ons feestmaal aanterichten en ons verbond van eeuwige vriendschap en gemeenschappelijken strijd tegen de geldkist van oom Melder met een fijne flesch te bezegelen.’
Hij smakte, terwijl hij dit voorstel deed, met de lippen en keek Antoine met een allerwalgelijkste uitdrukking van teedere belangstelling aan. ‘Als ik bedenk, hoe ik 't middel ben geweest om den grondslag van uw fortuin te leggen en u gedurende uwe verdere levensdagen op rozen te doen wandelen, dan geloof ik dat één fijne flesch daarvoor nauwelijks toereikend zal zijn, en voel ik mij gedrongen vooraf nog een laagje cognac te leggen, waarop de wijn zich als op een bed van dons zal kunnen nedervleien.’

{==172==} {>>pagina-aanduiding<<}

Antoine wist dat 't een kwaad teeken was, wanneer zijn neef dichterlijk begon te worden. Hij wist dat deze dan luidruchtig werd en gemeen of, wat nog erger was, bovenmate sentimenteel en vriendschappelijk. Daar hij nu voor beide toestanden even bang was, stemde hij, na zich verzekerd te hebben dat ze werkelijk vlak bij zee waren, met het voorstel van neef in, en werd er door de heeren een klein diner besteld, waarop wijn van een edel merk zou prijken. ‘Wij behoeven de kosten niet te ontzien,’ zei neef, terwijl hij de hand op zijn linkerborst lei. ‘Oom Melder betaalt alles. Wij zullen daarom ook niet verzuimen zijn gezondheid te drinken.’
Antoine zag er nu minder bezwaar in om dichter bijteschuiven en van zijn neef een omstandig verhaal te hooren, hoe alles dien morgen geloopen was, wat op 't kantoor van den kassier gezegd, gedaan en mogelijk gedacht was. Zijn neef voegde er met buitengewone welbespraaktheid de mededeeling bij van al wat er in hemzelven was omgegaan, vooral van de zalige gewaarwordingen die hij genoten had, toen hij de duiten van Melder in zijn zak stak en zich verheugde in het blijde gezicht, dat Antoine hem zoude vertoonen, als hij hoorde hoe mooi ze geslaagd waren. ‘Ik gevoelde iets vaderlijks,’ zei hij met stemverheffing, niettegenstaande Antoine hem aanstiet en fluisterend poogde te beduiden, dat 't de plaats niet was voor emphase en hartstochtelijkheid. ‘Ik- gevoelde iets vaderlijks in mij, toen ik dacht aan het feit dat ik uwe toekomst verzekerd heb, dat gij zult genieten van de vruchten van mijn vlijt en trouwe zorgen.’
Een paar van de naastbijzittende passagiers keken bij deze woorden op. Zij hoorden er genoeg van om eene gunstige meening van den ouden heer optevatten. Daar al 'tgeen voorafging op fluisterenden toon gesproken was, konden zij deze laatste woorden niet anders opvatten dan als de uiting van welgeplaatste vaderlijke genegenheid, waartoe de verhouding der beide vreemden zich,

{==173==} {>>pagina-aanduiding<<}

ondanks den rooden neus vanden bankroetier, wel scheen te eigenen.
Het dinertje was naar omstandigheden waarlijk feestelijk. De oude heer was recht vroolijk en schonk met onverdroten ijver zijn eigen glas in. Nu en dan ontboezemde hij zijn dichterlijk talent in hoogdravende toasten, die door den half-fluisterenden toon, waarop zij uitgesproken werden, op eene verhandeling geleken en oningewijden aan een korte preek, moesten doen denken.
Tegen het einde van het dinertje begon de wind optezetten. ‘Wij zijn nu in volle zee gekomen,’ zei de bankroetier. ‘Ik geloof dat we een beetje beginnen te schommelen.’
De vroolijke oude heer maakte deze opmerking met een guitig knipoogje aan 't adres van zijn lieven neef, die, zooals hij er bijvoegde, niet gewoon scheen op zee te varen. ‘Ik voor mij heb, zooals gij weet, de reis al eens meer gedaan. Ik ben een bevaren zeeman om zoo te zeggen, en ge begrijpt dat ik straks maar voor de grap verteld heb, dat ik er niet tegen kon. Hadt gij mijn raad maar gevolgd en er een paar cognacjes opgezet, dan zou je nou zoo bleek niet zien, want ik vind wezenlijk dat je veel minder kleur hebt dan straks,’ en met gemaakt medelijden Antoine aankijkende, herhaalde hij wel tienmaal en steeds op een vroolijker toon, dat hij wezenlijk vond, dat de jongeheer zijn kleur aan land gelaten had.
Nu, Antoine voelde, terwijl hij zich verbeet van kwaadheid, dat die meening maar al te veel grond begon te krijgen. Werkelijk deed het toenemende schommelen van de boot hem geen pleizier. Keeds een kwartier had hij een gevoel gehad, alsof zijn maag begon los te raken en met de beweging meeging. Hij wilde zich evenwel goedhouden en bestelde een glas cognac, dat hij haastig naar binnen sloeg, waarbij zijn neef hem gezelschap hield en verzekerde dat 't nu spoedig beter zou wezen, vooral wanneer zij er een sigaar bij opstaken en onmiddellijk voor

{==174==} {>>pagina-aanduiding<<}

een nieuw cognacje zorgden. In die sigaar en dat nieuwe cognacje had Antoine evenwel geen zin. Hij begreep, dat die sigaar zijn lot onmiddellijk beslissen zou. Reeds hinderde hem de tabaksrook die, bezwangerd met etenslucht, in de bedompte kajuit bleef hangen of zich slechts met moeite een doorgang baande langs de trap. Alle passagiers waren om het ruwe weer naar beneden gekomen. Er heerschte een verward gegons van stemmen.
Hier en daar begon er reeds een over zeeziekte te praten. Enkele dames hadden hare hutten opgezocht en een paar kleine kinderen die dreinend op den schoot hunner gelukkige vaders of moeders lagen, waren werkelijk reeds de slachtoffers van de onverbiddelijke zeekwaal.... Antoine kreeg dus langzamerhand een gewaarwording, alsof hij liever alle gevaren op het land dan deze eene ramp te water zou getrotseerd hebben. 't Kon niet uitblijven, dat ook hij straks voor de aanslagen van het noodlot bezwijken zou.
En bovendien begonnen zich bij zijn neef de onmiskenbare bewijzen van overspannen opgewondenheid te vertoonen. Neef, die naar Antonie's oordeel den geheelen dag al veel te aardig geweest was, stapelde grap op grap. Hij sloeg den eenen toast voor, den anderen na. Hij noodigde Antoine uit ze met even dolle te beantwoorden. Hij maakte toespelingen, die hoogst ongepast waren en zeer gevaarlijk konden worden. Hij zong met gedempte stem liedjes, zooals hij ze noemde, ‘uit de oude doos,’ liedjes met een koddigen tekst van dubbelzinnig kaliber en recht lustige melodieën. En oogenblikkelijk daarop veranderde hij van toon en werd sentimenteel. Hij verklaarde, dat hij in den grond der zaak altijd melancholiek geweest was. Hij was van aanleg geen man voor grappen. Als 't niet om zijn lieven neef was, zou hij geen moeite doen om een vroolijk gezicht te zetten. Deze reis wekte bij hem allerlei herinneringen aan vroegere dagen. Toen leefde zijn

{==175==} {>>pagina-aanduiding<<}

goede vrouw nog. Antoine had haar niet gekend, maar hij verzekerde hem plechtig dat ze goed, al te goed voor hem geweest was. Hij gevoelde haar gemis op dit oogenblik diep. Hij voelde 't gemis van velen, met wie hij jong en onschuldig geweest was, die hem waren voorgegaan naar betere gewesten. Wat had hij overgehouden van al die vrienden? Wat anders dan de herinnering aan hunne genegenheid? Hij dronk op de nagedachtenis van allen wie hij ooit gekend had. Antoine mocht hem geen bescheid doen en steeds bleeker worden.... hij dronk ook op Antoine. Hij hoopte, dat hij in Londen de chef van een groot en beroemd huis mocht worden. Als zijn neef niet onvoorspoedig was, als deze heden door zijne hulp den eersten steen voor zijn fortuin gelegd had, dan was hij daar blij om. Ze zouden onafscheidelijk van elkander zijn. Hij gevoelde zelfs dat hij zijn lieven neef al niet meer zou kunnen missen. Hij had (Antoine wist 't) in Amsterdam een vriend, een trouwen vriend, een vriend in den nood, een vriend zijner armoede achtergelaten. Hij had dezen opgedragen de laatste hand te leggen aan hunne onderneming. Als die vriend de loopende wisseltjes, die hij hem gegeven had, van de hand gedaan had, dan zou hij hen volgen en ze zouden hem in Londen opwachten. Daar zouden zij als 't ware één huisgezin vormen, een kleinen kring van trouwe hartelijke menschen, waarvan Antoine de ziel en het leven zou zijn.... Als Antoine nu maar wat vroolijker wilde kijken. Zijn belangstellende vriend kon hem de verzekering geven, dat hij 't persoonlijk als een weldaad zou beschouwen als Antoine wat vroolijker keek. 't Was wel is waar natuurlijk, dat de jonge heer sombere gedachten in zijne ziel meevoerde, gedachten aan het vaderland, 'twelk hij misschien nooit zou wederzien, aan 't ouderlijk huis, aan zijn vader, zijne moeder en eene menigte van dierbare bloedverwanten, maar men moest zich over de wereldsche dingen kunnen heenzetten, men moest het leven leeren opvatten, zooals 't was. Hij ook had eene dichterlijke

{==176==} {>>pagina-aanduiding<<}

ziel en een fijngevoelig hart, maar hij had er zich overheengezet. Hij noodigde Antoine uit zich er ook overheentezetten. Hij zou wel eens willen weten of oom Melder er zich ook overheen zou kunnen zetten.
Neef werd hier weer grappig. Hij maakte een extempore op Melder en de beroemde firma. Hij proponeerde Antoine dat extempore opteschrijven. Hij meende, dat 't goed zou zijn, als Antoine nog andere dichterlijke ontboezemingen, die hem soms mochten invallen, wilde noteeren. Hij wist bij ondervinding, dat zijn dichtaar niet licht te stuiten was als zij eenmaal losbarstte en hij voelde dat het oogenblik voor die losbarsting gekomen was.
De oude heer begon hier weer te neuriën. Met eene schorre stem bromde hij een liedje op de vriendschap en de liefde, dat in weelderigheid voor de meeste tafelzangen uit ‘de oude doos’ niet onderdeed, en noodigde Antoine uit, hem daarbij te assisteeren.
Antoine zag hoe een paar van de passagiers hen aankeken en meesmuilden over den ouden man, die blijkbaar te veel gedronken had. Hij hoorde hoe het fluiten van den wind in 't want als het ware scheen te willen instemmen met de trillende tonen van den dronkaard. Hij verbeeldde zich dat het schommelen van het vaartuig eene pogingwas om de maat te slaan bij dit akelige middel om hem in een feestelijke stemming te brengen, en hij voelde zijn hart omdraaien bij de gedachte, hoe diezelfde oude zondaar een, oogenblik te voren de tranen in de oogen had gehad. Hij kon 't niet langer uithouden in de kajuit. 't Was of alles met hem in 't rond wilde walsen, alsof de zijwanden zich tot elkaar bogen, en straks, als hij nog vijf minuten wachtte, de ingang hem versperd zou wezen. Ook keek hier en daar uit het halfduister een dreigend oog naar hem, een oog dat in geen kas scheen te sluiten, dat niet behoorde bij een lichaam, maar zelfstandig en vrij rondgluurde en, zoo dikwijls 't hem in zijne macht kreeg, zich scheen te sluiten. En daar achter loerde weer

{==177==} {>>pagina-aanduiding<<}

andere oogen; en waarheen hij keek, overal waren er nieuwe en overal telkens meer, tot ze legio werden en de geheele kajuit bevolkten, terwijl ze al dichter en dichter op hem afkwamen, zich openend en sluitend, alsof ze bestuurd werden door een verborgen mechanisme, dat, naar 't Antoine voorkwam, veel gelijkenis moest hebben met de inrichting van een menschelijke maag, zooals hij die op school wel eens op een plaatje gezien had......
Antoine vloog met wanhopige inspanning op en, de kajuit uit, naar het dek. De opstekende wind woei hem reeds, halverwege de trap tegen, maar ook al ware die tienmaal krachtiger geweest, Antoine zou niet teruggekeerd zijn. Hij kon 't beneden niet langer uithouden. Hij moest naar buiten, in de vrije lucht. Ook deed die wind hem goed, ofschoon hij zich in de eerste oogenblikken aan de leuning moest vasthouden. Toen hij een van de banken midden op het dek bereikt had, vond hij zelfs dat de wind niet hard genoeg waaide, was de snelle afkoeling zijner brandende slapen hem eene welkome verkwikking. Voor een oogenblik gaf 't hem al zijn bewustheid terug. Het gevoel van walging en weeheid, dat hem beneden overvallen was, week. 't Was of het schommelen van de boot minder hinderlijk was, nu hij de oorzaak daarvan voor oogen had: nu hij neerzag op de hoogspattende wateren, het izeevlak dat zich ophief en nederzonk zoo dikwijls onzichtbare handen den horizont;aan alle kanten aangrepen en weder loslieten of een heirleger van reuzen golf bij golf op de breede schouders nam. Daarbij deed 't hem goed, dat de dunne vlokken, die over het dek spatten, hem in 't gezicht woeien. Hij sloeg zijn arm om de leuning van de bank en klemde zich stevig vast. Als hij met de geheele massa mee bewogen werd, verbeeldde hij zich zou de walging ophouden..... Maar toen hij een oogenblik zoo stil gelegen had, met stijf aan elkaar gedrukte knieën, hinderde 't hem weer, dat de schoorsteen van de boot telkens scheef stond, merkte hij eene tegenstrijdige be-
{==178==} {>>pagina-aanduiding<<}
weging op van de groote sloep die aan haar eigen takels heen en weer slingerde boven den rand van het dek, verbeeldde hij zich, dat de boot tegen de zee inwerkte met hare slaande en stampende raderen, alsof zij pogingen deed zich losterukken van de onzichtbare ketenen waarmee zij aan de golven verbonden was, de ontzaglijke ankers die zij uitgeworpen had naar de bodemlooze diepte. De boot danste en steigerde als een wild en ongetemd paard. Zij schudde de ijzeren boeien, dat een dof gerommel in den afgrond weerklonk. Daarbij hief zij den voorsteven op, als wilde zij alles onder haar gewicht verpletteren, of werd op hare beurt met verachting op zij geslingerd, alsof 't een notendop was, waarmee het roekeloosheid mocht heeten zijn leven te wagen.
Door al die tegenstrijdige indrukken werd 't Antoine zóó wonderlijk te moede, dat hij zich verbeeldde een ter dood veroordeelde te zijn, een misdadiger wien de menschelijke gerechtigheid had buitengeworpen tot een speelbal van wind en golven, een balling op den wijden Oceaan, die nooit meer een voet aan wal zou zetten. En ondertusschen nam de schemering hand over hand toe, woei de felle wind nevel op nevel aan, alsof de natuur haar gordijnen wilde schuiven' voor den gruwel der verwoesting, waarin hij met zijne jeugdige illusiën en droomen, zijn hoop en vooruitzichten verzinken zou. Wat was dat knarsen van, de ijzeren bout waaraan de scheepsbel hing te bengelen? Wat beduidde dat eentonig kraken van het want, als de touwen ter weerzij werden in- en uitgerekt door den last van den grooten mast, zoo dikwijls hij zich links of rechts over de raderkasten heenboog en telkens op het punt scheen in zee neer te storten? Hoe akelig zwart waren die rookkolommen, als zij met korte ademhalingen onwillig aan den somberen schoorsteen ontsnapten en hoe fantastisch verlicht door den gloed van den vuurhaard verdwenen zij in het onbegrensde, als de storm daarbeneden een hel aanblies onder de stampende

{==179==} {>>pagina-aanduiding<<}

reuzenarmen. 't Was of ze bij het naderen van den nacht een noodsein heschen op de voorplecht. Antoine meende zelfs dat er een kreet van gevaar weerklonk in de korte bevelen, welke de kapitein dwars door den gierenden wind heen den stuurman toeriep. Hij dacht over den dood als een kaper, die de boot binnen eenige oogenblikken zou enteren. Hij stelde zich de mogelijkheid voor, dat een reuzenhand den romp met één greep zou kunnen opnemen en neerploffen in de diepte, omdat hij en de zondaar daarbeneden aan boord waren.
't Werd hem wonderlijk te moede, als hij de oogen om zich heensloeg. Alles draaide als een tol in 't rond. Hijzelf draaide en wentelde zich om al het omringende. Daar ginds, over de verschansing heen..... keken grijnzende gezichten hem aan, daar achter die eerste rij golven, welke hij nog even flauw onderscheiden kon,.... hieven anderen zich op hunne armen omhoog om die eersten aantemoedigen. Ze geleken allen op zijn neef. Ze hadden allen dezelfde fielten tronie. Nog ééne seconde en ze zouden op het dek springen en op hem afkomen. Met hunne scherpe nagels als enterhaken zouden zij hem naar zich toehalen en hem overboord werpen. Er was een oogenblik, waarop hij wenschte dat zij hem overboord wierpen, dat zij een einde mochten maken aan zijn angst en hem neersmakken op de donsige golven, die samenvloeiden met den nevel of in ijlende drift langs de boorden van de boot heenschoten, want zijn angst nam toe met iedere windvlaag, zijn hart bonsde hoorbaar, zijne hersens leden ondragelijke pijnen... Ha! daar sprong een der vervolgers aan boord, gevolgd door honderd en duizend anderen, daar zweefde een heirleger van heische geesten aan, onder het donderend bulderen Tan den wind. Ze kwamen recht op hem af. Ze strekten allen tegelijk de armen naar hem uit. Ze lieten hunne woeste haren breed uitwaaien op de vlerken van den storm, terwijl zij den hals vooruitstrekten om de gloeiende oogen op hem gericht te hou-
{==180==} {>>pagina-aanduiding<<}
den.......... Antoine trilde van angst,... Het einde der dingen scheen aangebroken... Hij wilde opstaan - maar werd door de beweging van de boot teruggeslingerd op de bank, waaraan hij zich als een drenkeling vastklemde... Toen hij de oogen weer opsloeg, zag hij ondanks de duisternis dat zijn neef voor hem stond en hem met een boosaardigen glimlach aankeek. Was 't niet een wonderlijk geval, dat neef op zijn beenen kon staan, en had Antoine geen reden om te denken, dat hij nog droomde, dat de nachtmerrie nog altijd op zijn borst reed?
‘Ik kwam eens naar u kijken, zei neef met een eigenaardige onvastheid van tong, die blijkbaar in geen verband tot zijne beenen stond Ik werd daar beneden ongerust, ofschoon er alleraardigste kerels bij zijn, die een mensch den tijd zouden doen vergeten. Ik kwam eens even een beetje frissche lucht halen. Als je nog zoo bleek ziet als straks, dan zullen wij een wandelingetje maken, om je wat optefrisschen.’
Antoine bromde instinctmatig een vloek of iets dergelijks als dankbetuiging voor deze welwillendheid. Hij had den ouden schobbejak nog nooit zóó gehaat als op dat oogenblik. Hij meende dat de aanbieding om hem te ondersteunen een verfijnde hatelijkheid was. Hij kon er maar niet achterkomen hoe 't mogelijk was, dat neef op zijn beenen kon blijven, terwijl hijzelf voor geen duizenden zich zou kunnen opheffen. ‘Ik zal u mijn arm geven,’ zei neef nog eens. ‘Wij zullen een wandelingetje maken. We zullen nog eens eventjes naar den kassier van oom Melder stappen en nieuwe fourage halen. Ha, ha, wat zullen ze raar kijken, als ze merken dat wij er alweer geweest zijn.’....
Antoine kwam door deze woorden tot de volle bewustheid van den toestand, waarin zij beiden verkeerden. 't Leed geen twijfel, dat zijn neef stomdronken was, maar de dronkenschap zat den ouden zondaar alleen in het hoofd en in de tong. Zijne beenen, die, als hij nuchter was,

{==181==} {>>pagina-aanduiding<<}

een beetje wankel begonnen te staan, waren door den invloed van de spiritus weer vast geworden. 't Was of zij de jeugdige ledematen van den jongeheer wilden bespotten. Antoine verbeeldde zich dat de schobbejak wel zou hebben kunnen dansen als hij gewild had, en juist dit was zoo geheel in overeenstemming met 'tgeen hij zooeven gevoeld en gedacht had, dat 't hem niet onverwacht zou geweest zijn, als de oude heer zijne ravenzwarte vleugels had uitgeslagen en in den stormwind verdwenen was als een kwaadaardige nachtvogel. Hij maakte zelfs eene beweging met de hand, alsof hij den boozen geest wilde afwijzen. In de toenemende schemering nam zijn neef kolossale vormen aan.
Met een vloek hief Antoine zich op en wilde voorbij zijnen medgezel heen weer naar de kajuit, naar beneden bij de andere passagiers. Hij wilde menschen om zich heen zien, hij wilde niet langer alleen zijn met dien man, die hem verleid, die hem ongelukkig gemaakt had, die hem 't bloed in de aderen deed stollen, die zijn leven, zijne ziel in zijne macht had.... maar hij zou neergevallen zijn, als zijn neef hem niet gegrepen had: zijne beenen knikten hem onder 't lijf; of hij wilde of niet, moest hij zich aan den schurk vasthouden, terwijl de boot geslingerd werd alsof alle golven tegelijk kwamen aanstormen.
‘Ho, ho, jongeheer,’ riep neef, terwijl hij schaterde van 't lachen, doch zich ook onwillekeurig aan de bank vastgreep. ‘We zijn hier niet in de Kalverstraat en loopen de mooie meisjes niet na;’ en terstond daarop, alsof die herinnering hem te machtig was en op eenmaal alle bewustheid van hun wezenlijken toestand vernietigde, herhaalde hij met een schorre keel het liedje dat hij straks geneuried had, en noodigde Antoine uit hem nu toch te accompagneeren.
De kapitein, die bij de kombuis stond, kwam op dat gezang af; en bemerkende dat een paar van zijne passagiers op 't dek zaten, raadde hij den heeren liever naar

{==182==} {>>pagina-aanduiding<<}

beneden te gaan. 't Weer was nu nog redelijk, zei hij. 't Waaide wel een goede bries, maar vooreerst had 't nog niets te beduiden. Hij voorzag evenwel dat 't weldra erger zou worden. De heeren zouden verstandig doen door naar beneden te gaan en hun kooi optezoeken.
Maar de oude heer vond dat veel te voorbarig en lachte den kapitein uit. Hij was een vroolijk man en hij hield veel van de frischheid. Hij mocht 't wel, dat ze daarginds zoo hun best deden om de kleine kinderen naar bed te jagen. Hij was wel in erger weer op zee geweest maar wou heel graag met den kapitein een glaasje drinken op hun behouden aankomst. Dat was goed voor de kou en de natte voeten. Hier, zijn neef of zijn zoon, dat was 'tzelfde, mocht ook wel een kleine hartversterking hebben. Ze waren goede, fideele jongens. De kapitein zou er pleizier van hebben, als hij eens met ze drinken wou. Zij hadden hun passage betaald en nog een boel geld op zak. Ze waren rijke lui en behoefden op geen gulden of wat te zien..... instinctmatig voelde hij naar zijn borstzak.... als de kapitein wist wie ze waren, dan zou hij zeker niet weigeren van de partij te zijn. ‘Ha! ha!’ lachte de schelm, ‘de kapitein moet maar eens naar ons vragen als hij weer thuis is. Ze kennen ons in Rotterdam ook wel.’
Antoine was door den schok van zooeven en nog meer wellicht door deze verwenschte vroolijkheid van zijn metgezel, of de onvoorzichtigheid waarmee de zuiplap zich uitliet, in een oogenblik weer tot volle bewustheid van den toestand gekomen. Hij zei zoo goed als 't ging tot den kapitein, dat de oude heer zich niet wel gevoeld had en dat ze daarom op 't dek waren gegaan. Hij zou evenwel goed op hem passen en hem wel weer naar beneden zien te krijgen, eene verzekering die de kapitein voor goede munt scheen aantenemen, want hij verwijderde zich met eene beleefde dankbetuiging voor de uitnoodiging, ofschoon hij bij zichzelven besloot de heeren in 't oog te houden.
De bankroetier verzonk nu weldra in een somber stil-
{==183==} {>>pagina-aanduiding<<}
zwijgen, terwijl half tegen Antoine aan op de bank hing. Hij neuriede nog een poos zijn liedje, slaakte een paar kwaadaardige vloeken, die den kapitein en diens weigering moesten gelden en deed een vergeefsche poging om den hofmeester te roepen. En onderwijl loeide de wind heviger en heviger door het wand en knarste de sloep scherper aan de ijzeren stangen. De golven werden ongustiger, alsof de naderende nacht hen angstig maakte, alsof zij wetenschap droegen van nog feller vlagen die in het Noorden in gelid werden geschaard, om het vaartuig dat hen zoo menigmaal getart had met den ban en achterban op het lijf te vallen. De lichtstreep aan den horizont werd al dunner en flauwer. 't Was of zee en lucht met elke seconde nader tot elkander kwamen; of de grauwe wolken aan de kim nederdoken in het pikzwarte water en de nevelen, die her- en derwaarts gejaagd werden, de bruisende massa wilden verzwelgen in den grooten chaos, waaruit, zijzelve waren voortgekomen.
Antoine voelde kil en ijzig de aanraking van den naderenden nacht. Hij zag om zich heen naar dat tooneel van algemeene vernietiging en verwarring. Als een bliksemstraal schoot eene gedachte uit de hel hem door den geest. Alsof een booze geest hem in de haren greep, richtte hij het hoofd op met de volkomen bewustheid van 'tgeen hij to doen had... Hij zag met een grijnslach op zijn makker neer, wiens hoofd steeds zwaarder neerzonk op zijn schouder.... Haastig stak hij de hand naar hem uit,... met wanhopige krachtsinspanning deed hij een greep naar diens borstzak.... daar zat de portefeuille.... als 't hem gelukte deze machtig te worden, was hij weder vrij.... Daar ontsnapte een vloek aan de vastgesloten lippen van den bedreigde, daar sprong deze in zijn volle lengte op, alsof een adder hem gestoken had,.... op eens stond hij recht overeind en.... Antoine met kracht van zich stootende, barstte hij in schaterend gelach uit.
Antoine viel tegen het schot van de kajuit. Met een

{==184==} {>>pagina-aanduiding<<}

gelukkige greep wist hij zich staande te houden en de trap te bereiken. Meer in den droom dan wakend kwam hij beneden. Eer hij tot zichzelven gekomen was, lag hij te midden van eene menigte zeezieke menschen op de canapé. Zijn hoofd bonsde. 't Was hem of alle booze geesten hem achterna zaten. Hij knarste op de tanden om 't mislukken van den aanslag op zijn wettig eigendom, en tevens verbeeldde hij zich, dat hij zoo dadelijk gegrepen zou worden als beschuldigd van eenen tweeden diefstal. Hij wou weer naar boven om zijne poging te herhalen. Zoodra ze in Engeland aankwamen, zou hij de politie waarschuwen en den ellendeling laten grijpen. Hij zou hem op 't schavot brengen, al moest 't hemzelven den kop kosten. Hij zou hem desnoods zelf vermoorden, als er nergens recht te krijgen was. Zijn neef was een duivel. 't Was geen misdrijf zoo'n ondier uit den weg te ruimen. 't Was voor eeuwig uit tusschen hen. Die portefeuille zou en moest hij hebben. Hij zou zijne zaligheid willen geven als hij den schobbejak zag beugelen aan de galg. Ha! daar ginds kon hij desnoods zijn eigen rechter wezen, want wie kende hem daar, wie zou daar weten kunnen, dat hij de medeplichtige en niet het slachtoffer van dezen fielt was. Hij zou hem opeischen in naam van oom Melder. Zijn fatsoenlijk uiterlijk zou voldoende aanbeveling zijn. Wraak en straf over den ouden, verstokten zondaar zou hem alle middelen doen te baat nemen.... 't Was of de koorts hem door de leden reed. 't Was of alle gevoel van zeeziekte was overgegaan in een toomelooze jacht van drift en hartstochten, die hem krankzinnig maakte. Hij woelde heen en weer te midden van het walgelijk gekerm van een kajuit vol zeezieke menschen. De schokken, die de wind aan de fel geslingerde boot gaf, en de loeiende vlagen daarbuiten vervolgden hem met al de wanklanken van de hel. Kwamen daar niet al de herinneringen zijner jeugd, al de tooneelen van nachtelijke feestgelagen, al de orgieën

{==185==} {>>pagina-aanduiding<<}

met Dolf en andere vrienden doorleefd wederom op, om hem te martelen met verwijten, hem te pijnigen met de onverbiddelijke zekerheid, dat zij hem niets hadden nagelaten dan wroeging en kwelling? Wie had hem voor drie maanden kunnen voorspellen dat hij zóó rampzalig zou zijn? Wie had kunnen vermoeden, dat zijne schitterende vooruitzichten zóó in rook zouden vervliegen? De portefeuille met den gemeenschappelijken buit was in handen van zijn verleider en hijzelf afhankelijk van diens genade. Als 't hem niet gelukte den ellendeling te verzoenen, als hij niet door zoete broodjes te bakken weer de gewillige slaaf van zijn neef werd, dan zou deze hem evenals daar op 't oogenblik van zich stooten en aan zijn lot overlaten..... Daarom moest hij de portefeuille hebben. Hij moest door welke middelen dan ook zijne vrijheid terugkrijgen, nadat de buit verdeeld was. Hij was tevreden met de helft, als hij maar kon loskomen van zijn metgezel. Hij zou hem het grooter deel gunnen, als hij zijn eigen weg maar mocht gaan. Die portefeuille was de voorwarde van zijn toekomstig fortuin. Zonder haar was de geheele onderneming een dwaasheid. Als hij die portefeuille niet kon machtig worden, was 't beter dat hij met de boot verging, hij en allen die deze rampzallige reis meemaakten.
En weder loeide de wind heviger en heviger met elke vlaag. De sterkgebouwde en welbevaren boot begon onheilspellend te kraken. Een paar vrouwen, die meer dood dan levend op den vloer gezakt waren, schreeuwden 't uit van angst.... maar Antoine zag niets dan de portefeuille, hij hoorde niets dan den laatsten grijnslach van zijn neef.... hij wilde weer naar boven, hij deed wanhopige pogingen om overeind te komen, hij sloeg de vingers krampachtig in het fluweelen overtrek van de rustbank.... Daar klonk dwars door het rumoer beneden en het loeien van den storm daarbuiten één rauwe gil..... en die gil deed Antoine's bloed stilstaan; die gil was zóó akelig, dat hij alle andere klachten deed verstommen; voor dien gil schenen

{==186==} {>>pagina-aanduiding<<}

de wind en de zee een oogenblik te zwijgen, alsof zij de geheele wereld de gelegenheid wilden geven hem te hooren. 't Was geen scherp, doordringend geluid als van een jeugdig en hoopvol leven dat verscheurd wordt, 't was geen pijnlijk klagende gil als van een arm slachtoffer, dat het heelal te hulp roept in den uitersten nood. 't Was een schorre vloek over alles en allen, 't was een heesche wraakkreet, geslingerd naar al wat ademt en denkt.... die gil aan de hel ontleend keerde in den woedenden storm naar de hel en hare machten terug. Toen hij weergalmde over de woelende wateren, teruggekaatst over de bruisende golven, scheen een koor van booze geesten te ontwaken, was 't of al wat onheilig en onrein was hem overnam en beantwoordde.
En daarop hoorde Antoine een onrustig en verward geschuifel en geloop op het dek, een herhaald geroep om hulp uit onderscheiden monden. Er werden korte bevelen gegeven. De stem van den kapitein klonk boven alles uit. Er werd een zwaar touw met haast over het dek gesleept. Men liep driftig naar voren, waar de boot zich ophief tot een snelle wending. Men rende als in tweestrijd wat te doen weer naar achteren, waar de man aan het roer vloekte om de onzekerheid, waarin de anderen verkeerden.... Antoine wist, begreep, vermoedde wat dit alles te beduiden had. 't Was of dat geheimzinnig loeien van den wind hem vertelde wat er gebeurd was. Hij had dien gil herkend. Er was maar één wezen in de wereld, dat in de stuiptrekkingen des doods zoo'n wraakkreet kon slaken...... Als een dronken man, onbewust van 'tgeen hij deed en waar hij was, waggelde hij naar de trap en naar boven...... bewusteloos viel hij op het dek neer, vlak voor den ingang, waar nog geen kwartier geleden zijn neef hem van zich afgestooten had.... toen hij den buit, zijn wettig aandeel aan den roof, meende te grijpen......................................

{==187==} {>>pagina-aanduiding<<}

De man aan het roer had 't zien aankomen. Hij had 't niet kunnen beletten. Ook had hij niet geweten, zooals hij den kapitein verzekerde, dat de vent stomdronken was geweest.
Die heer had tegen de verschansing geleund. Toen de boot overzij ging, was hij waarschijnlijk in zijn slaap overboord gevallen. Door de duisternis die inviel of zijn aandacht op het roer en den gang van het schip, had de stuurman maar half gezien, hoe 't eigenlijk in zijn werk gegaan was.....



{==188==} {>>pagina-aanduiding<<}

Twee-en-veertigste hoofdstuk.

Er komen weer oude herinneringen boven.

Meneer Melder was, ik kan 't niet genoeg herhalen, een solied man. Hij hield dus niet van quaestiën en was boven alles bang, doodsbang voor opspraak.
Tegen den raad van Jansen, die woedend was en in zijn woede van dienstijver blaakte, tegen de dringende beden van zijn zwager Tekel, die zich wanhopig aanstelde en aanbood alles wat hij bezat te verkoopen om de schande van zijn huis te dekken, die, als Melder niet had laten doorschemeren dat hij hem door en door keek, zou geëindigd zijn met zichzelven en zijn vrouw en overige kinderen als slaven aantebieden, erkende Melder de valsche handteekeningen voor echt en haastte hij zich de geheele zaak te smoren. Hij, de bedrogene, was ook wel woedend, maar niemand mocht 't aan hem zien. Er waren er wel vijf-en-twintig, die hij met pleizier in de gevangenis zou hebben laten gooien of aan de galg, maar zij droegen denzelfden naam als hij, of waren, zooals geheel Amsterdam wist, door huwelijk met hem verwant. Hij begon dus met zich onmiddellijk na de ontdekking van den diefstal naar de stad te begeven en zijn huis op de Keizersgracht te betrekken. Hij wandelde reeds den volgenden morgen naar het kantoor en ging weer op zijn kruk zitten, alsof hij er nooit af geweest was. Ook kon men hem 's middags op de beurs vinden, waar hij iedereen aankeek met een

{==189==} {>>pagina-aanduiding<<}

uitdrukking van hooghartigheid, die scheen te willen zeggen: ‘Vraag mij maar niets. Beklaag mij niet. Gij hebt met mijne zaken hoegenaamd niets te maken.’ Ook zorgde hij, toen 't bleek dat er valsche wissels van hem in omloop waren, dat de schuldige door de politie achter de coulisses werd opgepakt en, tegen alle bepalingen van het strafrecht, met een voldoenden reispenning op de Engelsche boot gezet, om, als hij lust had, zijn handwerk in het land der vrijheid verder voorttezetten. Ten overvloede verzocht hij aan zijn vrouw geen woord over het gebeurde te reppen, beval hij Jansen den naam van Antoine nooit weer in zijne tegenwoordigheid te noemen, en gaf hij zijn zwager, zoodra deze begon te lamenteeren, onbewimpeld te kennen dat hij volstrekt de dupe niet was van zijn gehuichelde droefheid, dat hij 't bepaald als een weldaad zou beschouwen als Tekel hem niet zoo wanhopig zat aantekijken.
Nu was 't onmiskenbaar, dat de oude heer daar niet tegen kon, dat de erfelijke kruiperigheid waarvan hij een ruim aandeel bezat, verlamd werd door deze ijzige kalmte. Op mevrouw Melder had zij een nog veel sterker effect. Zij, die zag, hoe ze de belangen van hare familie slechts tot haar eigen scha en schande had gediend, leerde den man, voor wiens doorzicht zij nooit veel eerbied gekoesterd had, hier van zijn mooisten kant kennen. Zulk eene koninklijke verachting van het geld ging haar begrip te boven! Eene zelfverloochening, die ettelijke duizenden opofferde aan zijn gevestigden naam, was in haar oog eene bovenmenschelijke. Zoo iets was in hare familie onbekend. Bij dergelijke heldendaden was zij niet grootgebracht. Integendeel. Zij had haren vader een lustig liedtje hooren neuriën op den dag, waarop hij een zoogenaamd fatsoenlijk bankroet geslagen had, ja, hem tegen hare moeder hooren zeggen, dat hij nu weer op schoon stond en aan tafel een extra flesch zou drinken. Hoe had zij dus kunnen denken, dat de man, dien zij jaren lang in

{==190==} {>>pagina-aanduiding<<}

alle huiselijke en gemeenschappelijke aangelegenheden onder de pantoffel gehouden had, zoo'n held op zijn kantoor zou zijn, grooter na een nederlaag dan na eene overwinning? Geen sterveling had iets dergelijks kunnen berekenen of vermoeden.
Mevrouw Melder zei dit zelve tot haren broeder, toen zij beiden, na behoorlijk gekibbeld te hebben, onderling zich weer verzoend hadden. Zij zou 't niet tot Melder of iemand anders hebben willen zeggen, want die hulde zou kunnen opgevat zijn als eene erkenning van hare minderheid; en mevrouw was 't nog niet met zichzelve eens, dat zij voor het vervolg zou behoeven te abdiqueren. Bovendien hoe zij 't ook draaide of wendde, zij kon er maar niet toekomen Antoine te haten. Als eene waardige dochter van haar geslacht had zij medelijden met den armen jongen, ofschoon ze begreep dat 't de tijd niet was om die edeler gevoelens te luchten. Zij verzocht dus, onder het voorwendsel dat de buitenlucht hare geschokte zenuwen weldadig aandeed, nog eenige weken buiten te mogen blijven, terwijl Melder in Amsterdam was. Zij vroeg dit zoo deemoedig, dat haar echtgenoot haar verwonderd aankeek. ‘Natuurlijk,’ antwoordde hij evenwel. ‘Ik zal mij in Amsterdam wel redden. De huisbewaarster zal wel zorgen dat ik een kamer heb en smiddags eten voor mij klaarmaken.’
Nu moet men weten, dat meneer Melder, terwijl hij op deze wijze de wenschen van zijne vrouw tegemoet kwam, zijn eigen plannen of liever gezegd zijn eigen indrukken diende. Hij had zijn vrouw geen enkel verwijt gedaan. Hij had zich zelfs ten plicht gesteld, haar niet dan na eenige voorbereiding en met alle wenschelijke voorzichtigheid met den loop der zaken bekend te maken. Nu evenwel wenschte hij in ruiling een poos alleen te zijn en zijne gedachten te verzamelen. Hij wilde buiten allen invloed van de Tekels zelf beslissen, hoe bij verder handelen moest. Er kwamen herinneringen en gewaarwordingen bij hem op, die dezen wensch deden ontstaan, die reeds aanstonds eene bepaalde

{==191==} {>>pagina-aanduiding<<}

richting gaven aan zijne overleggingen. Hij sloot zich dus alleen in zijn huis te Amsterdam op, zag niemand buiten het kantoor en de beurs, en zond aan 't eind van elke week een eenvoudig berichtje naar buiten dat hij welvarend was, dat hij 't overdruk had en eerstdaags met zijn vrouw zou komen overleggen, wanneer zij voorgoed de winterkwartieren zouden gaan betrekken. Zijn vrouw moest zich over hem volstrekt niet verontrusten. Hij had 't goed. Dehuisbewaarder en zijne vrouw bedienden hem uitstekend. Hij was over die menschen bijzonder tevreden.
Nu, de huisbewaarder verklaarde aan ieder die 't hooren wilde, dat hij meneer nog nooit zoo beleefd en vriendelijk gekend had. 't Was letterlijk of het een ander man was. 't Kwam zeker door mevrouw en door dien vlegel van een huisknecht, dat hij en zijne vrouw op andere tijden niet eens werden opgemerkt, en ongeveer zooveel geacht als de overtrekken van de canapé en de stoelen, maar hij had 't altijd wel gezegd: meneer op zichzelf was de kwaadste niet. Als meneer maar wat te zeggen had in huis, zou 't vrij wat pleizieriger voor een ondergeschikte wezen. Meneer zei ten minste fatsoenlijk goedenmorgen en goedenavond. Zelfs was 't eens een paar maal gebeurd, dat meneer zijne vrouw geprezen had, omdat alles zoo netjes en op zijn tijd in orde was.
Deze loftuitingen uit den mond van den huisbewaarder waren niet overdreven. Meneer Melder gevoelde zelf, dat zijn gemoed in de stilte en afzondering, waarin hij verkeerde, dagelijks weemoediger en toegankelijker voor anderen werd. Nadat hij als een man van zaken met zorg en nauwgezetheid zijn goeden naam achter de barricades van fatsoen en hooghartigheid in veiligheid gebracht had, kreeg hij lust in het herdenken en weder verzamelen van aandoeningen en gewaarwordingen, die hem vroeger gelukkig hadden gemaakt, gelukkiger dan hij daarna ooit geweest was.
Meneer Melder was in zijn goed vertrouwen bedrogen. Het loon voor de ijdelheid, waarmee hij zich door de Te-
{==192==} {>>pagina-aanduiding<<}
kels had laten bewierooken, was ondank en diefstal geweest. Was 't wellicht zijn eigen schuld, dat hij dit zoo laat, veel te laat ontdekt had? Zouden hem de oogen misschien vroeger zijn opengegaan, als hij niet zoo verblind was geworden door de vleierij van de roofzieke bende, die tegen hem had samengespannen? Zou niet ieder ander reeds voorlang hebben begrepen wat Antoine bedoelde, in diens flauwe oogen de misdaad en op diens fletse wangen het getuigenis van zijne nachtelijke uitspanningen gelezen hebben? 't Was bij onderzoek gebleken dat honderden en duizenden, ja, dat de geheele stad reeds voorlang geweten had, wat hij en Jansen alleen niet wisten: dat Antoine door zijn vroom gezicht een loopje genomen had met de stiptheid en het zelfvertrouwen van zijn oom.
Meneer Melder vond 't geen aangename ontdekking dat de wereld hem voorbijdraafde, terwijl hij uitsluitend naar zijn rijksdaalders of zijn perzikeboomen stond te kijken; dat hij eigenlijk gezegd in de groote beweging niet meedeed, alleen werd aangeraakt door den stroom als deze door zijn kantoor liep. Was 't niet zijne illusie geweest en was 't niet nog zijne illusie, dat Amsterdam zich niet verroeren kon zonder zijne bemiddeling en die van eenige weinige anderen; dat hij als 't hem lustte, tot het groote raderwerk der samenleving kon zeggen: sta stil en 't zou stilstaan?
Meneer Melder kon dat in de eerste dagen maar niet verkroppen. Toen hij er eenigen tijd over nagedacht had, maakte 't hem evenwel weemoedig.
Wat baatte het een groot koopman te zijn, een kantoor als een rots opterichten te midden van de woelige massa, als men bij slot van rekening toch bedrogen en misleid kon worden door een ellendigen knaap, die pas kwam kijken; als men om geheel meester van zijne omgeving te zijn met alles, zelfs met koffiehuizen en speelschulden rekening moest houden? Meneer Melder had zich verbeeld, dat 't genoeg was boven op eene rots te staan om de golven

{==193==} {>>pagina-aanduiding<<}

aan den voet te binden en te temmen. Hij zag met schrik dat het gevaar om buitengesloten te worden toeneemt, naarmate iemand grooter en majestueuser wordt; dat niet enkel proletariërs, maar ook koningen over de grenzen gezet worden. Ware hij van nature een bitter man geweest en niet veeleer iemand van vriendelijke en zachte gevoelens, hij zou dat noodlot vervloekt hebben. Nu maakte 't hem week en droevig gestemd. Hij kon, vertelde de huisbewaarder, avond aan avond alleen zitten, druk bezig zoo 't scheen met de kantoorboeken, die op zijn bevel hem 's middags waren achterna gedragen, maar hij voerde niet veel uit. Hij zat maar te mijmeren. Een paar maal had hij nauwelijks antwoord gegeven, toen ze zijn souper binnenbrachten en vroegen of meneer ook nog wat begeerde. De man had blijkbaar iets dat hem hinderde. Als de huisbewaarder maar den moed had, zou hij 't hem graag willen vragen, want ‘de meneer was tegenwoordig altijd zoo vriendelijk jegens hem.’
Zou meneer Melder, ook al had hij zijne vriendelijkheid zóóver willen uitstrekken, een voldoende oplossing van zijne droefgeestigheid hebben kunnen geven, zou hij hebben kunnen verklaren waarom hij tegen zijne gewoonte zoolang schemeren bleef en meermalen uren lang kon zitten droomen over zijne boeken? 's Middags, als hij zijn eenvoudig middagmaal had laten wegruimen, en alleen in de mooie huishoudkamer zat, die nu zoo hol was, dat ze wel een gezelschapszaal geleek, kwamen hem bevriende gezichten uit vroegere dagen bezoeken, verbeeldde hij zich stemmen te hooren fluisteren wier klank vreemd geworden was aan zijn oor, die hij nauwelijks meer zou herkend hebben als hij ze elders had vernomen.
Daar was het lieve gelaat zijner onvergetelijke moeder. Daar keek zijne eenige zuster hem weemoedig en niet zonder verwijt in de oogen, zijne zuster zooals hij haar 't laatst gezien had, met de lijkkleur op de lippen, bleek als het laken, waarin zij den volgenden dag was ingespeld,

{==194==} {>>pagina-aanduiding<<}

maar zoo zalig en tevreden door de belofte, die hij haar gedaan had: voor hare hulpelooze kinderen te zullen zorgen. Welnu, wat had hij voor die kinderen gedaan? Hoe had hij die belofte vervuld? Wat wist hij op het oogenblik van de kinderen? hoe ze zich ontwikkelden? hoe er gezorgd werd voor hunne opvoeding?... Meneer Melder moest bekennen dat hij er niets van wist. Maar hij vertrouwde dat alles wel goed zou zijn. Hij had reden voor dat vertrouwen, omdat Jansen het oog over hen liet gaan. Zijn boekhouder was een man van orde en regelmaat. Als er iets niet in den haak was, zou Jansen dat herstellen en zijn patroon waarschuwen. Zóó (Melder kon 't niet ontkennen) had hij de zaak altijd beschouwd en hij was daarmee tevreden en verantwoord geweest.
Maar nu was 't gebleken, dat ook Jansen zich kon laten foppen, dat ook deze kalme natuur de dupe geweest was van een vroom gezicht en een gekunstelde plichtsbetrachting!!.....................
Ziet, meneer Melder kon tegenover dat bleeke gezicht van zijne stervende zuster en met die ondervinding niet beweren, dat Jansen in allen deele de type van een betrouwbaren voogd voor de onmondige kinderen geweest was. Meneer Melder kon geen zwart wit noemen, als die doode hem aankeek met haar holle en toch zoo vriendelijke oogen, oogen die hij gekend had toen ze nog schitterden van levenslust en dartelheid, onder een sluier van blonde zijdeachtige haren, welke hij moest wegstrijken als hij haar kussen wou. En al ware Jansen de man geweest aan wien men veilig alles kon overlaten.... ging 't zelfs dan nog wel aan, eene zoo teedere zaak als de opvoeding van weezen aan hem of door zijne bemiddeling aan vreemden toe te vertrouwen? Meneer Melder wist immers niet hoe goed de trouwe God in deze wereld voor musschen en weeskinderen zorgt, ofschoon hij dat dikwijls in de kerk gehoord had en zich honderdmaal bij die Evangelische waarheid had neergelegd? Als hij dus in die geheim-
{==195==} {>>pagina-aanduiding<<}
zinnige schemering verantwoording had moeten afleggen van 'tgeen er met de kinderen van zijne zuster gebeurd was, dan zou hij met den mond vol tanden gezeten hebben?...
't Gebeurde dat meneer Melder na zulk een benauwden en toch zoo aantrekkelijken achtermiddag den volgenden morgen op 't kantoor kwam, met het stellige voornemen om den boekhouder naar zijn neefje en nichtje te vragen. Waarom deed hij 't evenwel niet? 't Gebeurde dat hij het plan vormde de correspondentie, die hij omtrent die zaak bezat en die, ofschoon maar uit een paar brieven bestaande, zorgvuldig in een omslag geborgen en van een behoorlijk opschrift voorzien was, uit zijn lessenaar te nemen en te onderzoeken, of hij daardoor ongezocht op de hoogte kon komen. Waarom deed hij 't niet? Was 't ook omdat wij, huichelaars als we zijn, onszelven steeds trachten te misleiden zoodra er onaangename gedachten en herinneringen in 't spel komen, omdat wij altijd een omweg maken, als de rechte weg naar een onpleizierig punt schijnt te voeren?
Ook Melder ging dien gebruikelijken omweg. Laat ons hopen dat 't hem, als is het dan ook minder snel, toch aan zijne bestemming zal brengen.
Meneer Melder herinnerde zich, dat hij, bij zijn bezoek aan zijne zuster, de menschen bij wie zij inwoonde, hoogst beleefd en kruipend onderdanig had gevonden. Als hij die menschen ging spreken, zou hij al vast één draad van het geheel in handen hebben. Hij vond er zelfs iets aantrekkelijks in weer van voren af te beginnen. Hij verbeeldde zich, dat hij de schim zijner zuster gemakkelijk bevredigen zou, als hij zich weer bij haar sterfbed verplaatste. 't Leed, dat hij haar mocht hebben aangedaan, zou dan verzoend worden op dezelfde plek waar de eerste miskenning van haar recht op zijne liefde begonnen was.
Melder liet den volgenden dag, nadat hij tot dit besluit gekomen was, eene huurvigilante voorkomen en reed naar den ingang van de buurt, waar hij wist dat baas Rol

{==196==} {>>pagina-aanduiding<<}

en zijne vrouw woonden. Daar beval hij den koetsier stiltehouden en stapte hij uit.
Er was niets veranderd in de onaanzienlijke buurt, waar meneer Melder zich bevond. Hij herkende enkele van die kleine winkels met vcrvooruitstekende kasten, van onder tot boven volgetast met waren, waarvan hij de bestemming nauwelijks kon gissen, met grof aardewerk van ruwe constructie, schrijfbehoeften, die grauw van het hangen geworden waren, of kleine sieraden voor de vrouwelijke helft van het dienstdoende personeel, die de ergernis van zijne vrouw en de hoogdravende bekommering van een paar Philanthropen onder zijne kennissen uitmaakten. Meneer Melder verbeeldde zich zelfs, dat hij hier en daar nog dezelfde biljetten zag hangen, welke hij den vorigen keer had opgemerkt, biljetten tot aanbeveling van mode-artikelen, die reeds lang uit de mode waren, boeken en platen wier onderwerp sinds maanden tot de geschiedenis behoorde en geneesmiddelen aan geen tijdperk en ook aan geen kwaal gebonden. 't Was waarlijk, alsof de uurwerken hier langzamer liepen dan in de voorname buurten, of het leven hier trager voortkroop dan op de Heeren- en Keizersgracht, waar de raderen toch ook zoo stroef kunnen draaien.
Eer hij de woning van baas Rol bereikte, ging meneer. Melder een van de bedoelde winkeltjes binnen en kocht voor een fabuleus lagen prijs een ornement voor de borst van de jufvrouw en een sigarenkoker voor haar man. Hij herinnerde zich, dat hij verzuimd had ‘die menschen’ een aandenken aan hunne zorg voor zijne zuster te geven. 't Was of er reeds in het herstellen van dit kleine verzuim eene verzoening met het verledene lag. 't Stond hem zelfs flauw voor, dat ‘die menschen’ ruw en kortaf waren weggestuurd, toen zij aan zijn huis geweest waren, ofschoon de eerste indruk, dien zij op hem gemaakt hadden, niet ongunstig geweest was.
Meneer Melder nam de beide cadeautjes, nadat ze zorg-
{==197==} {>>pagina-aanduiding<<}
vuldig waren ingepakt, aan en stak ze in zijn zak. Hij groette de jufvrouw, die hem geholpen had, beleefd, en informeerde met overleg naar de woning van baas Rol. De geheele buurt mocht wel wreten, dat hij een eenvoudig en nederig man was. Straks als hij ‘die menschen’ door zijn geschenken gelukkig gemaakt had, zouden de buren er over mogen praten, met welk een goedhartigheid hij de weldoener en menschenvriend gespeeld had.
Toen jufvrouw Rol den aanzienlijken heer hare woning naderen zag, was zij, zooals ze 's avonds onder een kopje koffie aan haar intiemste vriendin vertelde, geheel en al ‘ontdaan.’ Haar eerste gedachte was geweest, dat zij of haar man van de eene of andere misdaad beschuldigd werden, dat er met Frans of Marietje iets gebeurd kon zijn, waarvan men de oorzaak in hunne vroegere behandeling zoeken wou. ‘'t Is maar gelukkig’ - voegde ze daarbij - ‘als een mensch een goed geweten heeft en alles heeft gedaan wat hij in nederigheid doen kan. Ik zei daarom dadelijk tot mezelve, dat ik niet bang behoefde te zijn wat er ook gebeuren mocht, en keek den grooten meneer net zoo vrijmoedig aan alsof jij 't was, maar je kon mijn hart toch hoor en slaan, dat verzeker ik je, en ik geloof ook niet, dat iemand mij dat kwalijk nemen kan.... Nou kwam er bij, dat ik met dien meneer van de Keizersgracht nog een appeltje te schillen had, omdat hij mij indertijd aan de deur heeft laten wegjagen, en ik dacht dus: als jij wat in 't schild voert, dat niet in den haak is, dan ben ik er ook bij; dan zal je eens zien wie vrouw Rol is en wie van ons beiden 't hardste praten kan.... Maar lieve ziel! hoe zondig is toch een eindig mensch en wat is het gedichtsei van ons harte boos! Zou je wel hebben kunnen gelooven, dat die goede meneer met heel andere bedoelingen kwam en ook hiervan weer geldt: dat de deugd toch aan 't end beloond wordt. Honderd maal had ik, ik wil 't wel bekennen, al zoo tegen Rol gezeid: dat mijn hart nog altijd aan die jufvrouw hing, die, je weet 't wel, indertijd bij mij aan huis gestorven

{==198==} {>>pagina-aanduiding<<}

is, en dat ik nog dikwijls als ik 's nachts den slaap niet kon vatten aan de lieve kindertjes dacht, die ik als een moeder gekoesterd heb, dat durf ik met een woord van waarheid verklaren, en die ze van ons hebben weggetroond door allerlei leugens en laster, waarbij je de haren te berge zouden rijzen als ik 't je in zijn geuren en kleuren vertelde, omdat de een den anderen 't licht in zijn oogen niet gunt, weet je?.... Nou, je weet ook hoe Rol is, en dat hij voor die soort van dingen geen gevoel heeft, en je begrijpt wel dat die niet wakker zal liggen om over zulke bloeien van kinderen te denken..... als die zijn pijp maar rooken kan, is hij den koning te rijk, maar dat doet er dan ook niks toe; als 't op het gevoel aankomt, zijn de mannen allemaal eveneens; en ik zei dan ook maar op 't laatst in het geheel niets meer, zoodat er tusschen ons geen woord meer over die kinderen werd vuil gemaakt; maar verbeeld je nou, wat me die rijke meneer van de Keizersgracht daar komt doen. Hij wou me nog eens zelf bedanken voor al de zorg, die ik voor zijn zuster en haar kindertjes gehad heb, en kwam mij een groote gouden doekspeld brengen met een prachtigen schildpadden sigarenkoker voor Rol. (Ze liggen allebei in 't kabinet.) Daarop gaat hij met mij in onze binnenkamer zitten, en verzoekt mij zoo beleefd en vriendelijk alsof ik een groote dame en heelemaal zijns gelijke was, hem nog eens alles te vertellen wat ik van zijn zuster wist, en vooral van haar sterfbed, v⃳⃳rdat hij zelf er bij gekomen was, en of ze dikwijls over hem gesproken had, en wat ze al verteld had van haar vroegeren levensloop; en toen hij dat zoo vroeg en ik hem alles vertelde wat ik er van wist en hoe lief ze geweest was en dat ze zoo erg bezorgd over haar kindertjes geweest was, en hoe ze mij de handen had gedrukt en gezeid: dat ze eigenlijk op niemand zooveel rekende als op mij en haar eenigen broer, toen ('tis zoo waar als ik hier voor je zit) had die meneer de tranen in zijn oogen, en toen vroeg hij of hij Rol ook eens spreken kon, en of die er ook nog

{==199==} {>>pagina-aanduiding<<}

wat bijzonders van wist; maar toen zei ik, dat Rol uit was en stellig den heelen dag niet zou thuiskomen, maar dat hij zich altijd maar alleen met den winkel bemoeide en ik om zoo te zeggen altijd alleen gestaan had voor het huishouden en de commensalen... Je weet hoe Rol is, en dat ik er hem buiten moest houden. Hij is zoo geen man om een meneer van de Keizersgracht te woord te staan... Nou, toen vroeg die meneer dan ook maar niet verder naar hem, maar moest ik hem alweer vertellen: hoe de kinderen waren en wat ik met ze gedaan had, toen hun moeder pas dood was, en wat ik van hun karakter dacht; en dat heb ik hem toen allemaal verteld, net alsof 't mijn eigen kinderen betrof, want ik ben niet haatdragend en ik begreep, dat hij met die kinderen bedrogen moest zijn en er nu 't rechte van wou weten of dat hij, om zoo te zeggen, zelf niet naar ze had omgekeken; en daarom heb ik mijn hand over mijn hart gestreken en tegen mezelve gezegd: wees nu eens niet bang om hem zeer te doen, vrouw Rol! maar doe voor de arme schapen wat je kunt. Ik weet wel, die jongen was altijd een ondankbaar en ongezeggelijk kind, maar onze lieve Heer is ook barmhartig en voedt de vogeltjes van 't veld en die zal 't jou zeker vergelden, zooals hij nu al weer met die doekspeld en dien sigarenkoker gedaan heeft en daarom heb ik maar alles zoo mooi gemaakt als ik kon; hem zooveel goeds van de kinderen verteld dat hij tevreden moest zijn en hij mij dan ook zei, dat 't hem genoegen deed zulke goede berichten te hooren, want dat hij veel om mijn oordeel gaf, omdat hij mij van den beginne af als een raisonnable vrouw had leeren kennen, en ook nu weer merkte, dat ik een goed oog op de dingen had. Ik had de kinderen in hun eerste ontwikkeling gezien en dat was toch maar 't beste om ze te kunnen beoordeelen.’...
Jufvrouw Rol gaf in dit relaas een vrij eenzijdig en partijdig verslag van 'tgeen er had plaatsgehad. Naar hare vaste gewoonte werd het aandeel, dat zijzelve er in

{==200==} {>>pagina-aanduiding<<}

genomen had, behoorlijk in 't zonnetje gesteld en geïllustreerd. Toch was 't in zooverre getrouw, als meneer Melder met zichtbare aandoening nog weer al de bijzonderheden van het verblijf van zijne zuster in dit huis had aangehoord. Ook was 't overeenkomstig de waarheid, dat hij naar eenige bijzonderheden uit de eerste dagen na haar overlijden geïnformeerd had, evenwel zonder daarbij het oordeel van jufvrouw Rol aangaande de karakters der kinderen intewinnen, of haar gelegenheid te geven het stokpaardje harer paedagogiek te bestijgen.
Jufvrouw Rol bleef bovendien in zooverre ook aan de waarheid getrouw, dat zijzelve uitbundig geweest was in den lof van de beide kinderen. Zoodra zij bemerkte, dat dit haren bezoeker aangenaam was, had zij met de bereid willigheid van alle kruipende zielen zich in de gewenschte stemming gevoegd. Als Melder 't begeerd had, zou zij van den kleinen Frans en van Marietje engeltjes gemaakt hebben. ‘Ondertusschen -’ zei ze glimlachend -’ zijn die kinderen nu al heele menschen geworden. Tk geloof dat ze hun arme pleegmoeder niet eens meer kennen zouden. Zijn ze nu goed bezorgd, als ik vragen mag?’
Meneer Melder was niet genegen op die laatste vraag te antwoorden en maakte er zich dus met een paar onverschillige woorden af. ‘De kinderen hebben niet te klagen,’ antwoordde hij.
Deze mededeeling, welke gegeven werd op een toon die verdere informatiën afsneed, wekte bij jufvrouw Rol eene onverzadelijke begeerte om de kinderen nog eens weer te zien. Ze had 't niet durven doen. Zij was bij haar eerste poging daartoe door den knecht van meneer Melder, zeker buiten meneers weten; zoo ruw aan de deur gezet, dat zij niet terug had durven komen, maar zij had nacht en dag om de kinderen geroepen. Dat zou Rol kunnen getuigen, als hij thuis was...................................
Meneer Melder kwam recht tevreden van zijn bezoek

{==201==} {>>pagina-aanduiding<<}

thuis. Hij gevoelde dat hij eene goede daad gedaan had. Vooral hadden de hernieuwde indrukken in het binnenkamertje hem pleizier gedaan. Hij had de groote porseleinen pul in den schoorsteen als een oude bekende begroet. 't Was hem voorgekomen alsof 't aangenamer, huiselijker, gemoedelijker in dat vertrek was geworden; alsof de tranen die hem den vorigen keer in de oogen gerezen waren, zilter en pijnlijker geweest waren, dan die welke hij nu niet bedwingen kon. Ook vond hij van naderbij bekeken ‘die menschen’ uit de geringe buurten niet meer zóó gemeen als voorheen. 't Was wel waar, dat zij iets indringends en iets kruipends hadden, maar dat vond men in de hoogere standen ook wel. Meneer Melder wist dat maar al te goed bij eigen ondervinding. 't Was maar de vraag: in wie men zich bij slot van rekening 't meest bedrogen vond.
Den volgenden dag werd Jansen, zoodra hij op 't kantoor gekomen was en zich naast zijn patroon gezet had, verrast door de mededeeling, dat meneer Melder besloten had hem tegen den avond, als 't kantoorwerk was afgeloopen een bezoek te brengen. ‘We zijn oude kennissen en vrinden’ - zei de patroon, - ‘en ik heb tot mijn schande nog nooit uwe familie gezien. Ja, uwe vrouw heb ik jaren geleden een paar maal ontmoet, maar dat is ook alles. Uwe kinderen ken ik niet eens bij name. Gij hebt immers een groot gezin? Hoeveel zijn er wel bij mekaar? En woont ge naar uw zin? 't Is, geloof ik, een heele toer hier, in Amsterdam, een goed huurhuis te krijgen. Op de Heeren- of Keizersgracht zou u zeker te duur zijn?...’
Melder beging hier weer een paar domheden en trapte zijn ouden vrind, met de beste bedoelingen, gevoelig op de teenen, maar zijn toeleg om iets welwillends te zeggen, was voor Jansen te duidelijk om boos te worden. Ook was deze veel te verbaasd om op die kleinigheid te letten. Hij wist niet wat hij er van denken moest. Het feit, dat Melder zelf over hunne vroegere vriendschappelijke betrekking begon en vooral de omstandigheid, dat de patroon de vrouw en

{==202==} {>>pagina-aanduiding<<}

kinderen van zijn boekhouder wilde zien, dat hij hem een bezoek zou brengen in zijn huis, was zóo iets ongehoords, dat Jansen zijne ooren niet durfde gelooven. En evenwel was 't aan geen twijel onderhevig. Nog bij 't verlaten van het kantoor herhaalde de patroon dat dit zijn bepaalde plan, zijn vaste voornemen was.
Toen Jansen het aan zijn vrouw mededeelde, kon hij niet nalaten den indruk, dien 't op hem gemaakt had, er bij te melden, maar jufvrouw Jansen was van gevoelen dat die indruk even ongepast was als het plan van meneer Melder betamelijk en plichtmatig mocht heeten. Melder was op de keper beschouwd niets meer dan zij. Zij had 't Jansen dikwijls gezegd, dat alleen zijn onverklaarbare nederigheid de oorzaak was, dat de patroon gewoonlijk uit de hoogte op hem en zijne familie neerkeek. Zij zag er dan ook niets tegen op om Melder te ontvangen. Ze zou zich niet de minste moeite geven om voor hem uittehalen of zichzelve eenigen dwang aantedoen. Iedereen mocht Goddank onverwachts in haar boeltje komen. Al was 't hun tegengeloopen en al waren zij bij lange na niet meer wat zij geweest waren en wat ze van rechtswege badden behooren te zijn, 't was alles knap en ordentelijk, en ze meende dat 't mocht gezien worden. Maar toen meneer Melder kwam, had jufvrouw Jansen toch een nieuwe muts op, die juist de vorige week door Betsy was opgemaakt, en was er door haar en de meid wel een uur lang aan de gezichten en handen van de jeugdige Jansens gepoetst en geborsteld.
Gonne daarentegen had niets voor zichzelve gedaan. In haar eenvoudig huisjaponnetje geleek zij tegenover hare schoonzuster werkelijk eene huurlinge. Maar zij had al den beschikbaren tijd gebruikt om Marietje op 't voordeeligst te laten uitkomen. De kleine intrigante had haar plannetje dadelijk gemaakt. Als dit bezoek het arme kind niet rechtstreeks betrof, dan kon 't toch in haar belang aangewend worden.

{==203==} {>>pagina-aanduiding<<}

In den aanvang scheen 't, alsof meneer Melder dat listige plannetje van Gonne opzettelijk tegenwerkte, of liever alsof hij werkelijk geen de minste reden gehad had om, zooals de kleine diplomate vermoedde, onder voorwendsel van een vriendschappelijk bezoek bij Jansen, eens naar zijn nichtje te komen kijken. Wel is waar vroeg hij hoe 't haar ging, en reikte haar bij 't binnenkomen de hand met de kennisgeving, dat hij haar oom was, maar daarna was hij zoo uitsluitend met de vrouw van zijn boekhouder bezig, en luisterde schijnbaar zoo ingespannen naar hare verhalen van huiselijk lief en huiselijk leed, dat Gonne een hekel aan hem kreeg en hem voor een bijzonder ongevoelig mensch begon te houden, wiens geld zeker even koud moest zijn als zijn hart en die wezenlijk, volgens het plan van West, in plaats van door een paar dankbare kinderen, maar door zijn grootboek en zijn memoriaal ten grave moest worden gedragen. Haar lieve pupil was toch een mooi meisje geworden, dat wel waard was, dat hij er notitie van nam, die houten man met zijn perkamenten gezicht.
Gelijk alle menschen, die voor de helft van hun hart leven, was ook Gonne in dit geval voorbarig. Meneer Melder had wel degelijk een oog voor het feit dat zijn nichtje er allerliefst begon uit te zien. Ook zag hij heel goed - en nu met vrij wat minder wrevel dan de eerste maal - dat zij veel op haar vader leek. Hij had gelegenheid genoeg om optemerken, dat zij een ijverig klein ding was, dat recht handig de kopjes omwaschte en zich geen tweemaal bidden liet, als er een dienst gevraagd werd..... maar meneer Melder was evenals aile menschen, die niet gewoon zijn hun gemoed te laten spreken, nog een beetje verlegen met zijn gevoel. Zijne onhartelijkheid was, in den grond der zaak, onhandigheid. Was tante Gonne een beetje beter thuis geweest in die soort van dingen, - zij zou geweten hebben, dat rijkdom en aanzien daartegen volstrekt geen waarborgen zijn. Om natuurlijk en ongedwongen met liefde en vriendschap omtegaan,

{==204==} {>>pagina-aanduiding<<}

of ook maar vrijmoedig te durven uitkomen voor 'tgeen wij goeds en edels in ons omdragen, moet men zich langen tijd met de liefde en de vriendschap hebben bezig gehouden, niet jaren achtereen in het gareel van den kantoorsleur en een koud, deftig huishouden hebben rondgeloopen.
Toen meneer Melder, na, zooals hij de goedheid had optemerken, een alleraangenaamst uurtje met jufvrouw Jansen te hebben doorgebracht, opstond en zijn hoed opwreef, zei hij tot zijn nichtje, dat hij 't heel goed zou vinden als ze hem eens kwam bezoeken. Hij had, wel is waar, geen gelegenheid om meisjes van haar leeftijd behoorlijk te ontvangen, want hij zag wel dat ze de poppen al ontgroeid was en naar ernstige gesprekken met een bejaarden oom zou haar hoofdje toch ook nog wel niet staan. Evenwel hij zou 't toch heel aangenaam vinden, als ze bijvoorbeeld eens voor hem wou komen theeschenken. Hij was maar alleen thuis. Tante Melder, die zij zich misschien niet eens herinneren zou, was buiten gebleven en hij had 't dus heel eenzaam. Als Marietje met die andere jongejufvrouw, die zeker veel ouder was dan zij, maar wel zoo goed zou wezen niet al te nauw te kijken, als Marietje met die jongejufvrouw eens een kopje thee wou komen drinken, dan zou hij dat heel gaarne zien gebeuren.
Jufvrouw Jansen antwoordde voor hare dochter en voor Marietje beiden, dat 't haast al te vriendelijk was en dat zij niet twijfelde, of de jonge dametjes zouden daar heel graag gebruik van maken. Marietje sprak nog altijd met ophef van de mooie zaal bij haar oom en de vriendelijkheid van haar tante, toen ze daar eens geweest was. Ze was nu ondertusschen al heel wat ouder geworden. Ze hoopte dat meneer Melder tevreden zou wezen over zijn nichtje. Een paar van haar vriendinnen, die 't kind gezien hadden toen ze pas van ‘die menschen,’ hoe heetten ze ook weer? vandaan kwam, vonden dat zij er nu veel beter uitzag en heel knap opgroeide. Jufvrouw Jansen vertelde deze leugens zonder te blozen.

{==205==} {>>pagina-aanduiding<<}

Nu, meneer Melder kreeg, door de eigenaardige gemakkelijkheid waarmee jufvrouw Jansen in 't bijzijn van zijne pupil over hare ontwikkeling sprak - eene daad, die in de kringen, waarin hij verkeerde, een dametje van veertien jaar het bloed naar 't hoofd zou gejaagd hebben - ook den moed om aan zijn gevoel lucht te geven. Hij lei zijne hand, op het lieve kopje dat door tante Gonne naar hem heen gedirigeerd werd om oom goedendag te zeggen, en verklaarde dat hij bijzonder tevreden was over alles wat hij gezien en gehoord had. Hij meende, dat Marietje zeer gelukkig geplaatst was in een zoo ordentelijk gezin als dat van jufvrouw Jansen. Hij hoopte verder dat zijn nichtje mocht opgroeien tot een zoo degelijke huismoeder als jufvrouw Jansen scheen te zijn. Hij stelde grooten prijs op die Hollandsche degelijkheid, waardoor wij in de heele wereld bekend waren. Dat was eene deugd die men niet genoeg kon roemen.
Toen meneer Melder naar huis wandelde en deze laatste woorden met meer dergelijke, die hem in den loop van het gesprek ontvallen waren, overdacht, was hij bijzonder over zichzelven tevreden. 't Kwam hem voor, dat hij bij een weinig oefening vrij geschikt zou wezen om voor menschenvriend of iets soortgelijks te spelen. Hij vond zelfs in vollen ernst iets aantrekkelijks in den kring waarbinnen zijn boekhouder leefde. Die man, wiens behoefte oneindig minder waren dan de zijnen, scheen wezenlijk op zijn manier gelukkig te zijn. Zijn vrouw en kinderen zagen er gezond uit. Men zou meenen, dat zij zich in overvloed baadden, als men de roode wangen van die jongens gadesloeg. Meneer Melder herinnerde zich niet, dat hij op de Heeren- of Keizersgracht ooit van die soort van jongens was tegengekomen. Als hij, de kinderlooze man, die zich zoo dikwijls verveeld had in zijn mooie huis, dit in aanmerking nam, dan was er wezenlijk nog wel 't een en ander in het leven van zoo iemand als Jansen, wat men hem benijden kon.
En toch, ondanks die gunstige indrukken, maakte me-
{==206==} {>>pagina-aanduiding<<}
neer Melder heimelijk 't plan om vooreerst niet weer in dergelijke kringen te komen. Er was iets wat hem met zijn figuur verlegen deed zijn. Men kon met ‘zulke menschen’ niet al te familiair wezen, en 't ging toch ook niet aan, dat hij ze in hun huis opzocht en dan uit de hoogte behandelde. Daarvoor was hij ook volstrekt de man niet. Hij was zelf maar een parvenu. Zijne wieg had in een kamer als die van de Jansens gestaan, en hij was met die herinnering geneigd om nederig en nederbuigend te wezen, maar er lag te veel tusschen dat verledene en hem, dan dat 't pleizierig zou geweest zijn daaraan te veel herinnerd te worden. Jansen had, als hij niet te bescheiden en te veel aan den kantoorsleur gewoon was geweest, kunnen opmerken hoe zijn patroon den volgenden dag weer even kortaf was als altijd, hoe deze door norschheid scheen te willen voorkomen, dat de kleine toenadering van den vorigen dag zijnen boekhouder buiten de afgebakende grenzen voerde. ‘Zulke menschen’ - meende Melder, namen zoo licht de heele hand als men hun den vinger gaf, en dat was voor ‘zulke menschen’ zelve niet goed.
Ondertusschen kwam Marietje, sinds die eerste ontmoeting met haar oom, van tijd tot tijd in het groote huis op visite, dat wil zeggen, ze mocht met Betsy op de mollige canapé in de kleine eetzaal thee zitten schenken, terwijl oom zijn courant las, of de dametjes vergunde hem een en ander uit haar kring te vertellen. Toen zij de wandeling een keer wat samen gedaan hadden, bleef Betsy terug en kwam Marietje alleen ‘den dienst bij haar oom verrichten’, zooals zij 't noemde.
Langzamerhand raakte Meneer Melder hieraan gewend. 't Was hem vreemd en ongezellig als zijn nichtje niet tegenover hem zat. Hij begon haar aantemoedigen om hem recht dikwijls te komen bezoeken, zoodat ze op 't laatst bijna elken dag bij hem kwam, en de huisbewaarster jaloersch dreigde te worden, hoe zacht en vriendelijk de jonge jufvrouw ook was.

{==207==} {>>pagina-aanduiding<<}

Eens op een achtermiddag, terwijl zij weer tegenover hem zat, begon meneer Melder zelfs over haar moeder te praten en haar, die zich van deze niets meer kon herinneren dan wat zij uit den mond van Jansen gehoord en met hare eigene indrukken verward had, te vertellen, hoe hij als kind nooit gelukkiger geweest was, dan als zijn lieve zuster, precies zooals zij nu, tegenover hem zat en hij haar mocht voorlezen. Onder die herinnering kwamen hem de tranen in de oogen en kostte 't hem moeite niet om optestaan en het lieve kind aan zijn hart te drukken. Hij verbeeldde zich dat 't daartoe nog eenmaal zou moeten komen, dat hij eerst dan volkomen verzoend zou zijn met de nagedachtenis van haar moeder en van den man dien hij wist dat deze zoo innig had liefgehad. Daarna op eenmaal van onderwerp veranderende, vroeg hij haar, of ze binnenkort ook iets van Frans gehoord had en verzocht hij haar, toen zij vertelde dat Frans haar nog onlangs geschreven had, dien laatsten brief eens meetebrengen. Toen zij dat beloofde, zei hij dat ze een lief kind was.
En evenwel behield Marietje een zekere instinctmatige vrees voor haar oom. Zij verbeeldde zich, dat hij haar altijd van 't hoofd tot de voeten opnam, en haar onverwacht iets zou vragen wat ze niet wist of niet zeggen mocht. 't Kwam haar voor, dat zijn gedwongen vriendelijkheid niets anders kon beoogen dan een of ander geheim te weten te komen. Alleen toen hij over haar moeder begon te praten en naar Frans vroeg, week voor een oogenblik haar argwaan, maar zij verbeeldde zich toch, dat ze dien man nooit recht zou kunnen liefhebben. 't Was of hij moeite moest doen om iets hartelijks en aangenaams te zeggen, heel anders dan tante Gonne, die geen woord sprak, of 't ademde oprechtheid en liefde, bij wie alles er zoo natuurlijk en als vanzelf uitkwam.
Of meneer Melder bemerkte, dat hij meer vrees en ontzag dan zachte gevoelens bij zijn nichtje opwekte? Ik geloof, dat zijne ijdelheid hiertegen zou zijn opgekomen, dat deze nooit terrein zou hebben afgestaan voor dergelijke

{==208==} {>>pagina-aanduiding<<}

vooronderstellingen. Meneer Melder beschouwde elk vriendelijk woord dat hij ten beste gaf als een aalmoes aan het arme weeskind. Hij begreep niet, dat wij om goed te geven nog meer moeten letten op de manier, waarop wij onze weldaden uitreiken, dan op die weldaden zelve. Hij was een koning, die gunsten uitdeelde. Ook toen hij naar Frans vroeg, vervulde hij deze zijne roeping.
Men meene daarom niet dat meneer Melder ongevoelig was voor de warmte, waarin hij zich koesteren mocht, sinds Marietje zijne eenzaamheid deelde. Integendeel, al spoedig begon zich zijne ingenomenheid met haar gezelschap treffend te vertoonen. Melder werd gul met cadeau's. Hij kwam er op alle tijden van den dag mee aandragen, of zond den huisbewaarder 's morgens vroeg met kleine verrassingen naar de woning van Jansen. 't Lieve kind kon geen wensch te kennen geven, of haar oom maakte er een feest van, dien te vervullen. Hij droeg zelfs nu en dan Jansen op, uittevorschen wat zijn nichtje aangenaam kon zijn, wat zij noodig had of verlangde. Als zij hem 't een of ander geweigerd had, zou hij boos geworden zijn; als ze hem vriendelijk, ofschoon zonder veel warmte, bedankte, scheen hij recht tevreden en gelukkig. Eindelijk op eenen zekeren morgen gaf hij aan Jansen zijn voornemen te kennen om Marietje voor eenigen tijd bij zich te nemen. Hij had 't reeds aan zijne vrouw geschreven. Hij twijfelde niet, of zijn nichtje zou daarmee recht gelukkig zijn.
Jansen, die in dat besluit eene belangrijke toenadering zag tot het plan, 'twelk hij onafgebroken gekoesterd en na de misdaad van Antoine weer met beide handen aangegrepen had, zei dat hij niet twijfelde, of Marietje zou dit met blijdschap vernemen. 't Zou al te ondankbaar zijn, als het meisje zooveel goedheid van den kant van haar oom niet op prijs stelde. Evenwel gaf hij schroomvallig zijn twijfel te kennen, of mevrouw Melder wel bijzonder ingenomen zou zijn met dat plan. Doch Melder

{==209==} {>>pagina-aanduiding<<}

antwoordde: ‘Ik heb, dunkt mij, welwillendheid genoeg getoond tegenover mijn vrouwsfamilie. De mijne ligt nu aan de beurt,’ - eene verklaring waarover het hart van den eerlijken boekhouder van blijdschap opsprong. ‘Wij moeten ook eens over den jongen praten,’ vervolgde Melder. ‘Ik heb een paar brieven van hem aan zijn zuster gelezen. 't Schijnt mij een flinke knaap te zijn geworden, die zich goed ontwikkeld heeft. Zijt gij in lang daarheen geweest?’
Dit oogenblik was te gunstig voor Jansen om niet aantegrijpen. Hij vertelde wat Palm hem geschreven had en voegde er bij: ‘Mij dunkt ook, dat een jongen van zestien of zeventien jaar daar in dat stille dorp niet op zijn plaats is. 't Wordt tijd dat hij wat van de wereld te zien krijgt.’
‘En wat zou daarvoor wel 't beste zijn?’ vroeg de patroon, terwijl hij zijnen boekhouder vorschend aankeek. ‘Hebt gij er al eens over gedacht, wat we met onzen neef zullen dienen te doen?’
Jansen kreeg bij deze vraag een kleur. ‘Ik meen, dat 't niet aan mij staat dit te beslissen,’ antwoordde hij, ‘en zelfs niet daarover mijne gedachten te laten gaan. Ik hoop niet, dat u meent eenige reden te hebben over mijne onbescheidenheid te klagen.’
‘Integendeel,’ zei Melder. ‘Ik heb alle reden om uwe bescheidenheid te roemen. Ik weet, dat gij de vertrouweling van mijne zuster geweest zijt (ik heb dat uit de praatjes van die jufvrouw en van Marietje opgemaakt), maar ik heb geen plan u dat nu nog te verwijten. Laat ons hopen, dat gij de arme vrouw daardoor eenige vertroosting bezorgd hebt. Als ik mij dat voorstel, geloof ik zelfs, dat ik u daarvoor dankbaarheid verschuldigd ben.’
Dat klonk zoo onverwacht en week zoo ten eenenmale af van den toon, waarop meneer Melder gewoon was met zijne onderhoorigen te spreken, dat Jansen niet wist of hij waakte of droomde, en een oogenblik letterlijk verbijsterd was. ‘Indien u dat meent’, stotterde hij eindelijk, ‘dan

{==210==} {>>pagina-aanduiding<<}

moet ik erkennen veel tekortgekomen te zijn... Wilt u een en ander van Frans Holster weten?’ vroeg hij vervolgens.
Melder zat eenige oogenblikken in diep gepeins verzonken. ‘Vertel mij omstandig al wat gij van Frans weet en vooral van den kring waarin hij geleefd heeft. In zijne brieven spreekt hij met veel warmte over menschen, die ik niet eenmaal bij name ken. Wellicht kunt gij mij op den weg helpen. Gij zijt daarheen geweest en hebt de zaken met die onderscheiden menschen geregeld.’
Jansen had veel lust optemerken, dat hij dit laatste niet had gedaan dan met de meest onbeperkte volmacht, maar hij bedwong zich om de gunstige stemming niet te bederven. ‘Ik heb de volle overtuiging’ - zei hij - ‘dat de jongen uitmuntend geplaatst geweest is. In de laatste jaren ten minste vond hij in meneer Palm en zijn vrouw een vader en eene moeder terug.’
Meneer Melder beet zich op de lippen, maar zeide: ‘Wij willen hopen, dat dit den knaap tot voordeel geweest is. Hebt gij mij niet weleens verteld, dat een zekere West zich vroeger veel met de kinderen bemoeid heeft? Dat was immers, zooals ik mij meen te herinneren, een man met allerwonderlijkste ideeën, een soort van dichter of schrijver?’
Jansen zat met deze vraag niet weinig verlegen. Hij kon zijn vriend West niet onder de ergste aller verdenkingen brengen, en toch was 't waar, dat hijzelf de oorzaak van die ongunstige meening was. Hij gaf dus een ontwijkend antwoord, wat zijn patroon wel scheen optemerken, want hij keek hem wantrouwend aan en zei daarop: ‘Ik acht 't een ongeluk voor een solied kantoor, als een jong mensch, die met de tegenwoordige nieuwerwetsche idees behebt is, er de hand in krijgt. 't Is, dunkt mij, niet alleen voor de klerken een slecht voorbeeld, maar iemand, die zijn hoofd vol van die malligheden heeft, kan nooit een degelijk koopman worden. Gij weet zelf hoe 't tegenwoordig gaat. Jonge menschen zonder fortuin en zonder eenigen wezenlijken aanleg voor den handel zetten de

{==211==} {>>pagina-aanduiding<<}

grootste firma's op. 't Loopt ook doorgaans net zoo gauw in het riet als 't begonnen is.’
Jansen kon dit laatste niet ontkennen. Op het punt van den handel dacht hij precies als zijn patroon. Maar daarom behoefde hij de hoop niet optegeven, dat hij van Frans, zoo hij hem maar onder zijne leiding kon krijgen, een degelijk koopman maken zou. Hij gaarde al zijn moed te zamen en vroeg aan zijn patroon of iets dergelijks ook in diens bedoeling kon liggen.
Neen, iets dergelijks lag op verre na niet in de bedoeling van meneer Melder. Hij had nog onlangs veel te bittere ervaringen opgedaan met een knaap, in wien hij gaarne erkende 't onbeperkste vertrouwen gehad te hebben. Hij was niet ongenegen voor de kinderen van zijne zuster iets te doen, maar aan iets dergelijks dacht hij in de verste verte niet. ‘Wat zou er aan bedorven zijn’ - vroeg hij - ‘als de firma met u en mij uitstierf? Wij hebben onze rust en alle krachten voor haar veil gehad. Laat ze liever met mij eindigen, dan dat een tweede loszinnige jongen haar onteert en tot een speelbal van de geheele wereld maakt.’..... Hij zei dit op een schijnbaar onverschilligen toon. Hij poogde zichzelven daardoor wijstemaken dat dit offer hem niets zou kosten, dat de gedachte aan die doode firma hem koud liet..... maar hij voelde dat 't huichelarij was; zijne eigene woorden sneden hem door de ziel. Als de firma hem niet overleefde, als deze zijn naam niet overbracht aan een volgend geslacht, als hij zich niet langer mocht voorstellen, hoe dit van hem zou spreken als van een steunpilaar van de beurs, een man van kracht en energie..... waarom had hij dan geleefd? En was hij door zijne onbegrensde voorliefde voor de firma, de dupe van Antoine geworden... juist daardoor had hij ook de plannen van de Tekels verijdeld, ofschoon hij de verleiding niet had kunnen weerstaan hunne ijdelheid voedsel te geven, toen zij zich verbeeldden hem te slim af te zijn.

{==212==} {>>pagina-aanduiding<<}

Maar daarom moest hij nu ook des te voorzichtiger, des te meer op zijn hoede wezen. Niet licht zou hij zich weer laten verleiden om den goeden naam van zijn huis toetevertrouwen aan een onzekere toekomst. ‘Zoudt gij er voor durven instaan,’ - vroeg hij op een toon van verwijt ten opzichte van zijn waardigen boekhouder - ‘dat die jongen beter waarborgen aanbiedt voor een huis als 't mijne, dan de huichelaar die, als ik 't niet verhoed had, mij belachelijk zou gemaakt hebben voor de geheele handelswereld?’
Dit was een harde pil voor Jansen. Hij moest bekennen, dat hij niets wist aangaande het karakter en de ontwikkeling van zijnen beschermeling. ‘Ik krijg voortdurend de beste berichten van Frans,’ zei hij evenwel en voor zijn doen nog al luchtig. ‘Ook is 't niet te verwachten, dat een jongen, die op het land is grootgebracht, onder menschen die ik als hoogst eenvoudig heb leeren kennen, zoo door en door bedorven en in de huichelarij volleerd zal zijn.... als die andere.’
‘Bedoelt gij met die eenvoudige menschen dat gezin waar Frans 't eerst geweest is?’ vroeg Melder. ‘Als ik' mij wel herinner, dan is daar nog al 't een en ander voorgevallen wat het licht niet zien kan. Ik meende, dat gij juist daarom den knaap van die menschen hadt weggenomen.’
De bedoeling van deze woorden was niet te miskennen. Ook gevoelde Jansen maar al te diep, dat het verwijt 't welk er in opgesloten lag verdiend was. Tegenover de verregaande onverschilligheid van zijn patroon had onze boekhouder zichzelven wijsgemaakt, dat zijn eigen zorg voor Frans van zeer teederen aard geweest was. Nu 't er op aankwam voor zijnen jeugdigen vriend optetreden, moest hij erkennen niet eenmaal recht van spreken te hebben...................
Meneer Melder zat aan den avond van den dag, waarop dit onderhoud met zijn boekhouder plaatsgehad had, in de

{==213==} {>>pagina-aanduiding<<}

kleine eetzaal, toen de huisbewaarder hem kwam zeggen, dat er een klein mismaakt menschje was, 'twelk hem, als 't mogelijk was, een oogenblik wenschte te spreken. 't Was, naar haar zeggen, de zuster van meneers boekhouder. Zij kwam met eene boodschap van meneers nichtje.
Meneer Melder herinnerde zich, dat hij bij zijn bezoek aan Jansen dat kromme menschje gezien had. Ook was zijne belangstelling in haar eenigszins opgewekt door mededeelingen uit den mond van Marietje en Betsy. ‘Laat die jufvrouw binnenkomen,’ zei hij derhalve en, toen tante Gonne binnenkwam, stond hij zelfs op, om haar een stoel te geven. ‘Waarmee kan ik u van dienst zijn, jufvrouw Jansen?’ vroeg hij. ‘Zooals ik hoor, hebt gij eene boodschap van mijn nichtje. Mijn nichtje spreekt altijd met veel liefde en eerbied over u’ voegde hij er op goedhartigen en aanmoedigenden toon bij. ‘Ik heb haar dezen middag gemist. Ik begin in mijn afzondering wezenlijk aan haar gewend te worden.’
Tante Gonne nam met eenige aarzeling plaats op den stoel, dien Melder haar had toegeschoven, en keek met nieuwsgierigheid en een begin van misnoegen de mooie zaal rond. ‘'t Zal nooit goed gaan,’ mompelde zij half in zichzelve, en als 't ware het woord richtende tot de weelderige spiegels en schilderijen, die hooghartig van boven op haar neerkeken. ‘Men moet dat van kindsbeen af gewend zijn, of men raakt er onder en dat maakt een gevoelig hart ongelukkig.’
‘Ik begrijp niet, wat gij bedoelt,’ antwoordde Melder met een glimlach. ‘Mag ik u verzoeken mij duidelijk het doel van uwe komst medetedeelen. Ik meende, dat gij van mijn nichtje Marie kwaamt, en een boodschap voor mij hadt.’
‘O ja!’ antwoordde Gonne, ‘en juist in verband daarmee kon ik niet nalaten optemerken wat ik zooeven zeide. Als ik bedenk dat 't uw plan is, het arme kind eenige weken en maanden misschien in deze omgeving te bren-
{==214==} {>>pagina-aanduiding<<}
gen, dan vrees ik, dat 't niet gaan zal, dat zij zich niet op haar gemak zal voelen. Zij is 't bij ons zoo eenvoudig gewend. Eigenlijk gezegd kom ik dan ook niet van haar, zooals ik den knecht gezegd heb, maar met een boodschap van mijzelve, en in haar belang. Ik weet evenwel niet, of ik zal durven zeggen wat ik u zoo graag zeggen wou, wat ik geloof dat u weten moet, omdat u het plan schijnt te hebben het meisje wel te doen en zoo gelukkig te maken als in uw vermogen is. Als it die mooie schilderijen en tapijten zie, dan word ik er bang voor’ - vervolgde ze, met een komisch-treurigen blik op meneer Melder. ‘U moet 't mij niet kwalijk nemen, maar als ik dat alles zoo aanzie, dan ben ik er niet gerust op.’
't Scheen dat Melder in een bijzonder goeden bui was, want hij werd niet boos, maar glimlachte weder. De wonderlijke vereeniging van vrijmoedigheid en verlegenheid bij dat misvormde menschje vermaakte en ontwapende hem. Hij was werkelijk nieuwsgierig, waarop deze aanhef zou uitloopen.
‘Ga stilletjes voort, jufvrouw!’ - zei hij zoo vriendelijk als hem maar mogelijk was. ‘Ik ben wezenlijk vol belangstelling. Wat meent gij, dat hier, in deze omgeving, niet gaan zal? Mij dunkt, we zullen 't spoedig eens kunnen worden, als ik maar eerst weet waarover u mij eigenlijk spreken komt. Als ik 't wel begrepen heb, dan betreft 't mijn nichtje. Marietje heeft mij meer dan eens verteld, dat u bij de arme lui zoo welsprekend uw woord kunt doen. Iemand van uwe jaren zal zich toch niet laten bang maken door een stuk of wat mooie meubelen.’
‘Neen’ zei tante Gonne en ze raapte al haar moed bijeen - ‘'t is ook niet om mijzelve. Als ik zeg, dat ik vrees dat 't niet gaan zal, is 't om Marietje. Als het lieve kind, dat, zooals ik zei, 't bij ons zoo eenvoudig gewend is, hier in uw mooie kamers moet zitten, niet zooals nu van tijd tot tijd een uurtje of wat, maar van den morgen tot den avond, dan ben ik wezenlijk bang dat 't niet gaan

{==215==} {>>pagina-aanduiding<<}

zal, dat u haar in plaats van gelukkig ongelukkig zult maken..... Laat mij u mogen zeggen, meneer Melder!’ vervolgde zij gejaagd, ‘dat ik dit niet zeg op losse gronden, en dat ik niet bij u zou hebben durven komen met praatjes zonder reden of aanleiding. U weet van Marietje zelve, dat zij veel vertrouwen in mij stelt. Indien ik dat vertrouwen eenigermate verdien, is 't omdat ik getracht heb haar altijd zacht en liefdevol te behandelen. Als zij bedroefd was, mocht ze haar hartje bij mij komen uitstorten; als zij mij wat te vertellen had, heb ik altijd getracht haar geduldig en met belangstelling aantehooren. Ik hoop niet, dat ik mijzelve te veel in de hoogte steek, als ik zeg, dat zij mij dan ook in alles haar volle vertrouwen geeft. Welnu, meneer Melder! ik wil bekennen dat ik gelukkig, overgelukkig was, toen u bij mijn broer aan huis, bij 't heengaan, mijn lievelingetje verzocht nu en dan bij u te komen. Ik kan u de verzekering geven, dat ik geen enkel uurtje, door Marie bij u doorgebracht, kalm en rustig geweest ben, want laat mij u zeggen wat er in mij omging. Ik heb van dat eerste oogenblik af den stillen wensch gekoesterd, dat door het herhaalde zien van Marietje de behoefte bij u ontstaan zou om de kinderen van uw overleden zuster dichter tot u te trekken, dat dit de eerste stap zou zijn tot herstel van een onrecht, dat u naar mijn inzien aan die kinderen hebt gepleegd’.... Meneer Melder maakte hier eene beweging, die wrevel en ongenoegen te kennen gaf, maar Gonne keek hem rustig aan en vervolgde: ‘Als ik zeg, dat u een onrecht jegens die kinderen te herstellen hebt, dan weet ik, dat u mij niet kunt tegenspreken. Er is een onrecht, dat misschien niet uit een geschreven belofte voortspruit, maar daarom toch onrecht is. Als ons hart ons zegt, dat wij dit of dat moeten doen, en we doen het niet, dan doen wij onrecht. Sedert ik gezien heb, hoe u het gezelschap van uw nichtje zoekt en 't meisje tot u trekt, weet ik ook, dat u mijne bedoeling met dat woord begrijpt.’

{==216==} {>>pagina-aanduiding<<}

Waarom keek meneer Melder bij deze woorden van tante Gonne minder onvriendelijk dan men van zoo'n hooghartig man zou verwacht hebben; waarom zei hij, dat ze maar voort zou gaan, dat hij met aandacht naar haar luisterde?
Gonne lei 't als een stilzwijgende toestemming uit. Ze werd er door bevestigd in hare meening, dat zij met dezen man vrijmoedig zou kunnen spreken, als 't haar maar gelukte, de teere snaren van zijn gemoed aanteroeren. ‘Ik weet wel, dat het vermetel van mij is’ zeide ze, ‘zoo te spreken, maar ik ben sinds lang gewoon kort en duidelijk mijne meening te zeggen, als 't er op aankomt te kiezen tusschen goed en kwaad. Daarom zal ik u zeggen waarom ik gekomen ben. Ik geloof niet, meneer Melder! na 'tgeen ik nu en dan van het lieve kind vernomen heb, dat ge haar gelukkig zult maken door haar hier overteplaatsen. Zij is te veel aan onze liefde gewoon om u daarvoor dankbaar te wezen.’
Meneer Melder keek nu werkelijk verbaasd. De gedachte, dat 't geen weldaad zou wezen als hij Marietje voor eenigen tijd en misschien voorgoed tot zich nam, was zoo ongerijmd, dat hij niet boos kon worden, maar voor zijn doen op een luchtigen toon antwoordde: ‘'t Zou zeker mijne schuld niet zijn, jufvrouw Jansen! als mijn nichtje zich niet dankbaar toonde voor die vriendelijkheid, maar ik begrijp wel, dat men zoo iets een jong meisje gemakkelijk in 't hoofd zou kunnen praten, want gij weet evengoed als ik, dat ze op dien leeftijd sentimenteel zijn, en niets sneller aanleeren dan eene zekere verachting van rijkdom en weelde.’
‘Ik ben overtuigd, dat gij u in dit geval zoudt vergissen,’ antwoordde Gonne. ‘Ik herhaal, dat ik zeer ingenomen en dankbaar was, toen Marietje de eerste maal naar u toeging, dat ik op dien dag allerlei schoone verwachtingen heb gevormd voor de toekomst van de beide kinderen van uw zwager Holster; maar ik heb ook heden middag, toen mijn broer de heuglijke tijding bracht van

{==217==} {>>pagina-aanduiding<<}

uw verlangen, om Marietje een geruimen tijd bij u te nemen, zooals hij 't noemde, lang en ernstig met haar gesproken en... meneer Melder! indien u wist hoeveel liefs en goeds er in dat jonge hart schuilt, gij zoudt 't mij niet euvel duiden, dat ik alles getrotseerd en gewaagd heb, om u te komen smeeken haar ten minste vooreerst nog bij ons te laten. Ik geloof, dat 't haar diep ongelukkig zou maken als zij onzen eenvoudigen kring verlaten moest, om hier dagelijks te verkeeren onder al dat fluweel en goud.’
Gonne keek bij deze woorden nog weder de prachtige kamer rond. ‘Ja, dat zou nu nog niet gaan,’ herhaalde zij. ‘Ze zal zich langzaam aan dat alles moeten gewennen.’
Ook meneer Melder sloeg een blik op zijne meubels, en kon niet nalaten daarbij te glimlachen over zooveel eenvoud. De kamer was maar half aangekleed. 't Meerendeel der meubels was nog buiten, of stond behoorlijk ingepakt in de groote zaal. Wat zouden die arme zielen wel zeggen, als het volle winterseizoen was aangebroken, en al de lustres prijkten met het oogverblindende gaslicht?
‘Ik geloof, dat gij overdrijft, jufvrouw!’ zei hij nogmaals goedmoedig. ‘Vooreerst ziet gij mijn huis maar half gemeubeleerd en op orde. Vervolgens moet ik verklaren niet te begrijpen, waarom een meisje als Marietje zich niet van stonde af in zulk een omgeving voegen zou. Ik heb u niet gezegd, dat ik verder-strekkende plannen met haar heb, maar al ware dit zoo, dan zou 't, dunkt mij, in elk geval in haar voordeel zijn, hoe eer hoe liever bij mij te worden opgenomen.’
‘Och,’ zei Gonne, meer tot zichzelve dan tot Melder, ‘gij rijke menschen begrijpt dat zoo niet en ik vrees, dat gij 't nooit zult leeren begrijpen. Men went aan zijn kleine omgeving. Die groote en prachtige meubels, die spiegels en schilderijen verbijsteren ons door hun glans, terwijl wij elk oogenblik verwachten, dat ze ons vragen zullen, wat we hier doen. Slechts in één geval zou ik mij innig verheugen in uwe goede plannen met Marietje. Alleen dan

{==218==} {>>pagina-aanduiding<<}

zou ik haar met gerustheid van ons huis naar u zien heengaan.’.....
‘En dat ééne geval zou wezen?’ vroeg Melder.
‘Als ik wist, dat u haar door liefde en zachtheid zoudt trachten te winnen; als u, vergeef 't mij dat ik het vrijmoedig zeg, als u haar zoo liefhadt als ik.’
Meneer Melder keek zoo mogelijk nog verbaasder. ‘Dus meent gij misschien, dat mijn aanbod uit een ander beginsel dan uit liefde voortkomt? Ik dacht, dat 't duidelijk genoeg was, dat alleen het geluk van 't meisje in mijne bedoeling ligt.’
‘Ik heb daaraan geen oogenblik getwijfeld,’ antwoordde Gonne. ‘De vraag is evenwel: of 't u gelukt is de overtuiging daarvan ook bij het lieve kind te vestigen?’
‘En wat zoudt gij dan willen dat ik deed?’ vroeg Melder, wiens wrevel zich nu min of meer begon te laten gevoelen. ‘Zoudt ge meenen, dat 't niet reeds meer dan genoeg is, als ik mijn nichtje tot mij neem, als ik haar misschien straks als een lid van mijn gezin in de wereld breng en wellicht eene schitterende toekomst bereid? Zoudt ge meenen, dat ik nog meer kon doen misschien, dat ik nog andere en zwaarder offers aan de nagedachtenis van mijne zuster te brengen heb?’
Tante Gonne zat eenige oogenblikken in gepeins verzonken. 't Was duidelijk, dat zij al haar moed en zelfbeheersching verzamelde; dat zij zich vermande om, zonder een teeken van beschroomdheid of wankelmoedigheid, te zeggen wat zij te zeggen had.
‘Indien ik mag gelooven wat mijn hart mij ingeeft,’ zei ze, ‘dan hebt u niet alleen beloofd voor de kinderen uwer zuster te zorgen, maar op u genomen dit als een vader te doen. Welnu, meneer Melder! dat is, meen ik, geheel iets anders dan wat u gewoon zijt aan Marietje te bewijzen. U overlaadt het kind met uwe geschenken, maar 't schijnt niet, dat u den weg tot haar hart gevonden hebt. Slechts eenmaal, toen u met haar over haar moeder ge-
{==219==} {>>pagina-aanduiding<<}
sproken hadt, is zij mij weenend om den hals gevallen..... maar overigens overstelpt haar uw rijkdom, maken uwe mooie meubels haar duizelig. Zij ziet dit huis aan, alsof 't een tooverpaleis was. Tracht eerst haar hart geheel te winnen, en zij zal eene dochter voor u zijn.’
't Was een verwonderlijk verschijnsel, iets dat meneer Melder zelf, toen hij er in de eenzaamheid over nadacht, ook niet begreep, maar hij kon niet boos worden, ofschoon de vermetelheid van dit nietige wezentje alle voorstelling te boven ging; hij kon niet boos worden, want wat ze zei, dat zei ze met zoo'n allervriendelijkste stem en op een toon, die eer scheen te smeeken dan te vermanen, die, terwijl zij zich krachtig gevoelde door haar goed recht en de overtuiging der waarheid, verschooning vroeg voor hare vrijmoedigheid. Ook was 't antwoord van meneer Melder, waarmee hij haar vriendelijk uitnoodigde hem alleen te laten, in geenen deele ruw of hard, hoe ongepast hij ook haar bemoeizucht mocht vinden.
‘Mijn lieve jufvrouw Jansen!’ zei hij, ‘ik geloof, dat ik u dankbaar behoor te wezen voor de moeite, die gij u gegeven hebt. Ofschoon ik niet precies begrijp, waarom gij dezen stap gedaan hebt, wil ik niet voorbijzien, dat gij hebt gemeend aldus te moeten handelen in 't belang van mijn nichtje. Het lieve kind schijnt naar uwe indrukken de genegenheid, die ik haar betoon, nog niet op den rechten prijs te stellen, of laat mij liever zeggen: u schijnt te meenen dat ik den rechten weg nog niet heb gevonden om hare genegenheid te winnen. Welnu, 't is niet onmogelijk, dat ik nog den slag niet heb met kinderen omtegaan. Ik zal evenwel mijn best doen om dat zoo spoedig mogelijk te leeren. Tot zoolang zal ik mijn nichtje niet dwingen uw nederiger omgeving te verlaten, en zich te voegen in 'tgeen gij mijne weelde noemt. Laat ons dus vooreerst afwachten hoever ik 't brengen zal.’......
Toen tante Gonne thuis kwam en aan Marietje vertelde wat het resultaat van hare poging geweest was, was 't

{==220==} {>>pagina-aanduiding<<}

meisje innig verheugd. ‘Dus zal ik vooreerst nog bij u blijven, lieve tante!’ juichte zij, maar toen zij den volgenden dag op het gewone uur naar oom Melder ging, om thee voor hem te schenken, poperde toch haar hartje. Had zij den goeden man niet miskend? Was de vrees voor zijne deftigheid en zijn deftig huis niet eene ijdele inbeelding? Als ze hem vertrouwelijker naderde, zou hij misschien blijken een recht lieve en hartelijke oom te zijn... Ze besloot er de proet van te nemen. Als die mooie meubels en behangsels maar buiten 't spel bleven, zou zij met haar oom wel klaar komen.
Nu, oom Melder scheen 't haar werkelijk gemakkelijk te willen maken, als 't haar ernst was met die proef. Hij zat in 't kleinste en eenvoudigste kamertje, dat er, buiten 't departement der dienstboden, in het groote huis te vinden was. Al wat naar luxe zweemde, was zorgvuldig verwijderd. Met een glimlach ontving hij haar. Geen klacht over 'tgeen Gonne hem verteld had, kwam over zijne lippen. Hij sprak wederom veel over haar moeder en hij sprak met diep gevoel. Toen zij hare tranen niet kon weerhouden, bestrafte hij haar niet, en toen zij hem eenige bijzonderheden omtrent haar vader vroeg, vermande hij zich zelfs om met zachtmoedigheid over zijn zwager te spreken.
Vanwaar die tegenstrijdigheid in het karakter van een man die zoo schaarsch met vriendelijke woorden was?....
Toen Melder weer alleen zat en zichzelven rekenschap trachtte te geven van deze afwijking zijner natuur, verbeeldde hij zich, dat hij jaloersch was op het kleine mismaakte juffertje, die zonder geschenken harten wist te winnen, die in haar armoede sterker was dan hij in zijn rijkdom. Meneer Melder verbeeldde zich verder, dat hij in de jongste weken in eene vreemde wereld geleefd had, dat hij niet meer zichzelf was, maar voortgedreven werd door beginselen en denkbeelden die de zijne niet waren. En toch was 't vrediger in zijn hart dan 't nog ooit geweest was; toch scheen 't hem toe, dat hij nooit dichter bij zijne dierbare afgestorvenen was geweest.

{==221==} {>>pagina-aanduiding<<}

Figuren als meneer Melder zijn, vooral in ons vaderland, niet zeldzaam, ja, zij maken de meerderheid van onze geldmannen uit. Zedelijk verstompten vindt men niet elken dag. Zwakke zielen, wier kracht alleen openbaar wordt als zij onder den invloed van goede menschen zijn geraakt, treft de opmerkzame bij duizenden aan. Onze eeuw geeft ons die tweeslachtige naturen inplaats van de vroegere typen; en acht hare gave even nuttig, welligt nuttiger.
Als meneer Melder den herfst had kunnen verlengen, als deze niet genaderd was met zijne gure vlagen en dreigende profetiën; als deze de tijdelijke bewoners van Zeist en Driebergen niet naar de hoofdstad gedreven had, zou meneer Melder wellicht nog geëindigd zijn met een ander mensch te worden....
Had een gedienstige geest mevrouw Melder dan ook soms gewaarschuwd voor die veranderingen in het gemoedsleven van haren echtgenoot, en was 't daarom dat zij een stuk of wat Tekels mee naar de stad bracht, die allen bij haar gelogeerd hadden en haar nu vergezelden om het huis op de Keizersgracht nog een poosje optevroolijken? Zij had hare toestemming tot het plan met Marietje met zooveel opgeruimdheid en goedhartigheid gegeven, alleen om in ruil de vergunning te krijgen met geheel haar stoet de winterkwartieren binnentetrekken? Toen zij van Melder vernam, dat hij zijn plan nog voorloopig had uitgesteld, scheen dit haar dan ook geen genoegen te doen. Zij had, zei ze, op het onbekende nichtje gerekend bij de huiselijke feestjes, waarmee zij 't begin van den winter hoopte doortekomen. Het leventje buiten was haar uitmuntend bevallen. Na de bittere teleurstelling, die zij ondervonden hadden, was 't haar zoo vredig en rustig geweest in de vrije natuur. Nu was afleiding, drukke afleiding voor haar hoognoodig. 't Speet haar dus wezenlijk, dat 't lieve kind nog vooreerst bij de Jansens zou blijven. Zij begreep daar de reden niet van, als Melder toch besloten had, 't kind eenigen tijd te logeeren.
Toen Marietje een paar dagen later hare tante kwam be-
{==222==} {>>pagina-aanduiding<<}
zoeken, vond zij het geheele huis als herschapen en nu werkelijk veel te mooi voor haar. Ook was tante in geen enkel opzicht, zooals oom zijne wederhelft geschetst had. Hare vriendelijkheid gaf het eenvoudige meisje den indruk van een bestudeerde tooneelvertooning, terwijl een jeugdig lid der familie Tekel haar door middel van eene groote lorgnet en een hoog opgetrokken neus geheel uit het veld sloeg. Zij herinnerde zich nu, hoe ze hier als kind eens doodsangsten had uitgestaan. 't Werd haar duidelijk, waarom die schilderijen en spiegels haar zoo pijnlijk op de borst hadden gedrukt.
Ook oom Melder scheen een geheel ander man. Hij was weer vormelijk en stijf geworden, alsof hij niet uit zijn plooi geweest was. Zijn toon klonk weer hard en gebiedend, alsof hij nooit met haar over hare moeder gesproken had. Toen zij hem naderde, legde hij wel weer zijne hand op hare krullen, maar 't was alsof eene hooge beschermer zijne gunstelinge aanbeval in de achting zijner onderhoorigen, niet alsof een vaderlijke vriend haar in zijne hoede nam tegen die vreemden.
Alles was veranderd, of liever alles was verstijfd, nu de kille adem van den winter over de tongen en harten gewaaid was. De oude huisknecht, die haar weleer zoo'n schrik had aangejaagd, wien 't kind nog voor zich meende te zien zooals hij achteloos voor haar uitslofte door den marmeren gang met dat kleurloos en karakterloos pleister en gips, stond weer voor haar, ietwat ouder en dikker geworden, maar even deftig en zoo mogelijk nog brutaler. Daarentegen was de eenvoudige huisbewaarder met zijn blauwen boezeroen spoorloos verdwenen, en in plaats van de vriendelijke oude vrouw, die haar zoo hartelijk welkom heette als zij haar hoed en doek overnam en die mee naar het dessertkamertje voerde, zwaaide een echte keukenprinses van middelbaren leeftijd den scepter.



{==223==} {>>pagina-aanduiding<<}

Drie-en-veertigste hoofdstuk.

Nieuwe aandoeningen.

De Tekels, die door mevrouw Melder te logeeren gevraagd waren, bleken uitmuntend berekend te zijn voor de taak die hun was toegedacht. 't Waren geen gansjes, aan welke een verstandig mensch zich voortdurend moest ergeren, die men alles moest voorkauwen, die, als zij aan zichzelve werden overgelaten, onmiddellijk alles bedierven. 't Waren integendeel slimme en handige menschen, waarmee iedereen uit den weg kon, die maar een half woord noodig hadden om te begrijpen wat er van hen verlangd werd, en die dat deden zonder den schijn, alsof zij voor hunne moeite wenschten beloond of ook maar bedankt te worden.
Er waren er slechts een stuk of vijf present, maar die vijf golden voor een geheel regiment. Daar hadt ge vooreerst nicht Tekel uit Rotterdam, die de familie in Amsterdam zeker in geen drie jaar gezien had, maar die, zoodra zij aan 't vertellen ging, met ieder lid van het glorieuse geslacht aparte correspondentie bleek te houden, die er een telegrafische gemeenschap met allen en alles op na hield, en daardoor wist wat ieder in al dien tijd gedaan, gedacht en gesproken had. Was 't niet een alleraardigste vrouw om mee te praten?
En haar dochter, een meisje van achttien jaar met den hals van eene giraffe en de buste van een casuaris..... was zij niet alles wat men verlangen kon op het gebied van

{==224==} {>>pagina-aanduiding<<}

het gevoel, 't zij dat zij de oogen zedig neersloeg, als een heer haar aansprak of haar geliefkoosden schrijver zat te knuffelen in 't hoekje van de canapé, alsof hij in levenden lijve aanwezig was? En kon men iemand aanwijzen, die een voornaam huis meer eer aandeed dan haar zoon, dezelfde jongeling die Marietje een doodschrik op 't lijf joeg met zijn lorgnet en brutale lonkjes? Er was in geheel Rotterdam geen jongmensch, die met meer smaak zijn haar opstreek als er over vrijen handel en liberale politiek gesproken werd, maar als 't noodig was ook met zoo groote bescheidenheid zijn oordeel over beide onderwerpen opschorte en nederig luisterde naar de meening van ouder en wijzer menschen.
Bij dit drietal had de gastvrijheid van mevrouw Melder nog een paar meer bejaarde neven gevoegd, fatterige oude jongeheeren, die gedurende de laatste tien jaren geen directe aanvallen op de beurs van den rijken koopman hadden behoeven te doen, en werkelijk voor hun doen nog al solide waren. Zij hadden, ofschoon ongeveer even oud als Melder, geen andere opinie dan die hij verkoos dat zij hebben zouden. Zij leefden van het licht 'twelk de beroemde firma van zich afwierp, en zaten uren te luisteren naar hare diepe inzichten in hetgeen binnen- of buitenslands gebeuren zou, gebeuren kon of, als Melder en een paar van zijne vrienden dit verkozen, gebeuren moest. Wezenlijk met twee zulke toehoorders kon de ijdelste koopman tevreden zijn. Wat toch kon hij meer verlangen dan een paar bejaarde deftige lieden, die op den behoorlijken tijd knikten en nooit bedenkingen maakten, zonder er bij te zeggen, dat zij altijd bereid waren hunne meening aan die van hunnen gastheer opteofferen? Als iemand zulke logés heeft, mag hij wezenlijk wel dankbaar zijn.
Maar meneer Melder was niet dankbaar van aard en had vooral in de gegeven omstandigheden weinig lust in de dankbaarheid. Hij haatte alle Tekels met een volkomen haat. Hij was innig overtuigd, dat ook de fatsoenlijkste

{==225==} {>>pagina-aanduiding<<}

van dit geslacht een schobbejak was, en hij was bereid om ze dat onverholen en in de duidelijkste termen te vertellen. Alleen voelde hij zich nog een weinig gedrukt door de ongewoonte en den natuurlijken afkeer van zich met zijne familiezaken te bemoeien. Als hij daarmee begon, zou zijn eerste werk een volkomen zuivering moeten wezen, en voor die Herkules-taak had hij geen kracht genoeg.
‘'t Is een allerliefst kind,’ zei de oude dame uit Rotterdam, toen Marietje het eerste bezoek aan haar tante gebracht had, ‘zoo bescheiden en zacht. Mijn lieve Constance was ook zoo op dien leeftijd. Toch is zij na dien tijd gelukkig een beetje vrijmoediger geworden. Zij heeft dan ook in heel andere kringen verkeerd en heeft betere voorbeelden gehad. Evenwel heb ik reden om te gelooven, dat Constance's hart nog even rein en onschuldig is als 't op dien leeftijd was. Niet waar, lieve Constance?’
De lieve Constance, die bij het raam in een deeltje van Balsac zat te lezen, stond onmiddellijk op en trippelde als een klein vogeltje naar mama. Met kinderlijken eenvoud sloeg zij de armen om den mageren hals der oude dame, en vertoonde op die wijze een groep, welke twee van de edelste deugden kon voorstellen. ‘Lieve moe!’ zei ze daarbij, ‘gij vleit mij. Neef en nicht Melder weten maar al te goed, dat u mij bederft’... en ze bleef staan in dezelfde artistieke houding, terwijl zij zedig de oogen neersloeg en het deeltje van Balsac, dat ze in de hand had, naast hare zij liet afglijden.
‘Charmant,’ fluisterde mevrouw Melder. ‘De lieve Marie Holster mag wel een voorbeeld aan haar nemen. Hoeveel bevalligheid bij zooveel natuurlijkheid! Onze familie is anders over 't algemeen niet bekend om haar eenvoudigheid’ - voegde zij er luider bij. ‘Men zegt wel eens dat zij 't vooral aan haar vrijmoedigheid te danken heeft gehad, dat ze vooruitgekomen is in de wereld!’
Dat beaamde een van de meer bejaarde neven met een gullen glimlach. Hij meende bovendien, dat eenvoud en na-
{==226==} {>>pagina-aanduiding<<}
tuurlijkheid meer deugden voor meisjes en vrouwen dan voor mannen waren. Hij geloofde, dat 't een verdienste van de mannelijke leden der familie was, dat zij eene gepaste vrijmoedigheid aan den dag legden. Hij meende dat men zichzelven niet moest ‘weggooien, maar op zijn tijd spreken als men spreken moest.... Doch toen Melder de wenkbrauwen fronste, meende deze Tekel opeens weer, dat men niet moest spreken als men beter deed te zwijgen, dat hij wel Tekels kende, die bereid waren dat altijd en overal te doen, als zij maar een wenk kregen, dat dit verlangd werd.
Het Rotterdamsche Tekeltje begon ook met een luchtigen toon aanteslaan en op zijn manier grappen te vertellen toen Marietje vertrokken was. Hij hield niet van meisjes in de lange kleeren, zei hij. Hij vond 't lieve kind nog om zoo te zeggen buiten mededinging. 't Kon een heel aardig lief meisje worden, maar dan moest ze juist die wonderlijke beschroomdheid afleggen, en trachten een beetje meer vrijmoedigheid te krijgen. Hij herhaalde, hij hield niet van die stemmige, preutsche meisjes. Hij had al dikwijls tegen mama gezegd, dat hij zijn zuster veel te sentimenteel en te bescheiden vond. Als hij eens precies mocht zeggen hoe hij er over dacht, dan vond hij de jonge meisjes tegenwoordig over 't algemeen veel te afgemeten.
De jongeheer zei dit een en ander, alsof hij al eene rijpe ervaring in zijn zak had en den leeftijd der hartstochten lang te boven was. Hij kreeg daaromtrent dan ook van de aanwezige dames de noodige terechtwijzingen. Mevrouw Melder kondigde hem aan, dat zij 't zeer ongepast vond, dat jongeheeren zich zoo'n oordeel over de meisjes aanmatigden. Zij verheugde zich, dat haar man besloten had Marietje eenigen tijd te logeeren te vragen. 't Lieve kind zou zich dan kunnen spiegelen aan het goede voorbeeld van Constance, en de beide dametjes zouden door haar argeloosheid en eenvoudigheid den jongenheer wel betere gedachten geven van 'tgeen een meisje tot eer en sieraad verstrekt.

{==227==} {>>pagina-aanduiding<<}

Meneer Melder keek wrevelig uit het raam, alsof 'tgeen zijne vrouw zeide hem niet aanging. De gedachte kwam bij hem op, dat de fraaie meubelen, waarvoor dat kromme menschje zoo bang geweest was, zijn nichtje niet zouden bederven, maar dat er erger vijanden voor een onschuldig hart waren in dezen kring.
's Middags na het diner, toen hij met zijne twee bejaarde neven een sigaar zat te rooken, werd hem dit evenwel eens recht duidelijk. Hij bracht 't gesprek op de verhouding der tegenwoordige jongelui tot de dames en vernam, omdat hij zijn eigen opinie achter de schermen hield, een menigte kleine bijzonderheden op dat gebied, die hem het bloed naar 't hoofd joegen. De Tekels, ouden zoowel als jongen, waren allen zonder onderscheid zeer toegevend op het gebied der moraal. Deze beiden vertelden gulhartig al wat Melder wilde weten, zonder eenige de minste achterhoudendheid in het belang van de reputatie hunner bloedverwanten. Zelfs dichtten zij, toen hij hen aanmoedigde en als met eene opwelling van gulhartigheid hunne glazen volschonk, daar nog een menigte bijzonderheden bij. Als oude jon geheeren hadden zij daarbij een bijzonder slechten dunk van de vrouwen en een nog slechter van de spes patriae.
‘Ik voor mij geloof niet, dat één jongmensch tegenwoordig trouwt uit liefde,’ zeide de een, terwijl hij verachtelijk naar 't plafond keek. ‘'t Is altijd om 't geld of andere bijzondere omstandigheden. Ik ken jongelui genoeg, die dat openhartig zullen erkennen. Als gij een ton of drie op het grootboek zet ten name van de eene of andere jonge dame, dan is ze in een ommezien weg. Wanneer dat niet 't geval is, zal geen deugd of schoonheid haar iets helpen. De jongejufvrouw wordt dan een oude vrijster.’
De andere neef bevestigde dat. ‘In onzen tijd’ - zei hij - ‘werden wij nog verliefd. Ik durf wel zeggen dat wij smoorlijk, tot over de ooren toe verliefd werden. Als we dan toch niet trouwden, was 't, zooals bij mij onder anderen 't geval geweest is, omdat wij geen kans zagen

{==228==} {>>pagina-aanduiding<<}

eene vrouw overeenkomstig onzen stand te onderhouden, maar dat is tegenwoordig niet genoeg. De jongeheeren moeten veel geld meekrijgen en zelf er beter van worden! of zij bedanken er voor.’
Melder gaf als zijne meening te kennen, dat dit niet zoo heel verkeerd gezien was van die jongelui, dat eene vrouw in onze dagen zooveel noodig heeft, dat de man moeilijk op zich kan nemen voor hare behoeften te zorgen, en dat men dus wel verplicht was dienaangaande dubbel en dwars verzekerd te zijn..... en ziet, de beide heeren waren onmiddellijk bereid hem dat toetestemmen, ja ze gingen, nu ze meenden dat dit in zijn geest was, nog verder en noemden 't eene rechtstreeksche dwaasheid als de jongelui anders redeneerden. Zij stelden het geval dat hun neef uit Rotterdam, die met de dames in de andere kamer was gegaan, een paar jaar later eens verliefd werd op een meisje als Marietje, het nichtje van hun gastheer, 'twelk zij dien morgen gezien hadden en dat wezenlijk in hun oog veel aanleg had om een lief meisje te worden. Zou die jongen dan niet de zekerheid moeten hebben, dat hij met het lieve kind zijn stand kon ophouden, en zou dat niet nog veel meer 't geval zijn, als hun nichtje Constance eens gepretendeerd mocht worden door een jongmensch zonder fortuin? Constance was van der jeugd af aan zekere weelde, of hoe men 't noemen wilde, gewend, die Marietje nooit gekend had en 't was dus te verwachten dat zij meer noodig zou hebben dan deze. Was 't nu niet verstandig, als een jongmensch dat alles vooruit berekende, ofschoon, zooals de eene van hen zooeven gezegd had, zijzelve in hun jeugd dat niet hadden gedaan?
't Zou Melder niet veel moeite gekost hebben zijnen beiden gasten nog verdere mededeelmgen aftepersen. Zoolang hij hun een wenk bliefde te geven van de richting waarin hij verlangde dat zij zich zouden uitlaten, zouden ze draaiend en laverend ook zijn verlangen volgen. De heeren

{==229==} {>>pagina-aanduiding<<}

hielden hem voor een tamelijk onnoozelen vent, die zich door zijne vrouw liet regeeren en wien zij dus op de grofste manier konden vleien. Hij had de familie vroeger maar al te veel grond gegeven om in dien geest over hem te denken.
Doch Melder moedigde hen niet aan. Hij had genoeg gehoord om te begrijpen, dat 't weer om zijn beurs te doen was, dat er weer een begin van een complot aanwezig was, dat de zaden werden uitgestrooid voor een nieuwe combinatie. Om hiervan volkomen zekerheid te krijgen, behoefde hij maar een paar woorden tot lof van zijne jonge gasten uit Rotterdam te zeggen. De beide neven sloegen toen even onbesuisd door, als zij dat indertijd ten opzichte van Antoine gedaan had. Constance was al wat men in redelijkheid verlangen kon in eene jonge dame van opvoeding en smaak, en haar broer kon met een klein beetje hulp door een verstandig en bezadigd man als Melder tot een ideaal koopman en ideaal-huisvader gemaakt worden.
Toen Melder, die door de ondervinding wijzer en omzichtiger geworden was, ten einde zekerheid te verkrijgen, een paar dagen later de oude dame eens in het verhoor nam, ontving zijn wantrouwen nog meer grond. De lieve Constance en haar broer zouden diep ongelukkig zijn als zij kwam te sterven. Ze wilde dit aan neef Melder wel bekennen. Zij hield hem voor een man van gevoel en eer, die de arme kinderen er niet schuins om zou aankijken. Al wat zij had, was een lijfrente. Zoolang zij leefde, kon ze daarvan ruimschoots in de behoeften van haar kinderen voorzien. Ze had ze daardoor ook eene opvoeding kunnen geven, die zij meende voortreffelijk te mogen noemen. Constance kende niet alleen de gewone talen der conversatie, maar bovendien nog het Italiaansch, en haar zoon was, ofschoon misschien als alle jongelui wel wat eigenwijs en niet bescheiden genoeg tegenover ouderen van jaren, voor haar een charmante jongen, wien iedereen,

{==230==} {>>pagina-aanduiding<<}

die hem kende, prees om zijne goede manieren. Maar als zij haar hoofd nederlei, zouden die kinderen niets hebben. ‘Mijn waarde Melder!’ zei ze, ‘ik kan mijzelve soms verwijten, dat ze dan misschien ongelukkiger zullen wezen dan vele anderen, juist door de opvoeding die ik hen gegeven heb. Als zij in minder weelde, ik mag tegenover 'tgeen hun dan wacht wel van weelde spreken, als zij in minder weelde waren grootgebracht, zouden zij zich beter kunnen schikken. Indien zij, wat ik nu wel wenschte, 't eenvoudiger gewend waren, zouden ze zelfs nu, geloof ik, gelukkiger zijn. Ik weet maar al te goed wat het zegt in onzen stand te moeten leven, als men zich niet gemakkelijk bewegen kan. De mindere menschen zijn er dikwijls veel beter aan toe dan wij. Als mijne arme kinderen niet op de een of andere manier terechtkomen, dan weet ik niet wat er van worden moet. Over mijn zoon ben ik niet zoo erg bezorgd. Jongens komen altijd gemakkelijker door de wereld, maar als Constance niet een goed huwelijk doet, dan zie ik 't wezenlijk met zorg in.’
‘Maar Constance heeft immers haar talenten!’ zei meneer Melder, terwijl hij een fijn glimlachje niet bedwingen kon. ‘Zij kent niet alleen de gewone vreemde talen, zegt ge, maar zelfs ook Italiaansch. Mij dunkt’....
‘Mijn lieve Melder!’ viel zijne logée hem in de rede, ‘gij bedoelt toch niet, dat Constance die talenten gebruiken zou, om in haar onderhoud te voorzien! Ik kan mij niet voorstellen, dat zoo iets in u zou kunnen opkomen. Wat een schande voor de familie! Er is nog nooit eene Tekel geweest die gouvernante of zoo iets geweest is. Lieve hemel! ik ril als ik er aan denk. Gij moet gezien hebben, zooals lk, hoe die gouvernantes dikwijls behandeld worden en ge moest maar eens weten wat een wonderlijke meisjes daaronder loopen. Yan allerlei soort vindt gij er bij. Eer mijn kind daartoe komen moest, wou ik liever dat zij dood was’.
Mevrouw Tekel zei dit laatste met hartstochtelijkheid en

{==231==} {>>pagina-aanduiding<<}

veel verontwaardiging. Zij kon haar tranen bijna niet bedwingen, en zei, dat zij 't er vast voorhield, dat Melder het maar uit een grap had voorgesteld. Ze kon niet denken, dat 't hem ernst was.
Toen Melder evenwel brutaal weg volhield, dat 't hem wel degelijk ernst was, toen hij met een vuur, waarover hij zichzelf verbaasde, het goed recht en den adel van den arbeid begon te verdedigen en er met zeker wreed vermaak op wees, hoe hij zelf een parvenu was, iemand die van niets af begonnen was, en stoutweg beweerde dat 't voor een meisje met talenten altijd nog beter was op een eerlijke manier door arbeid haar brood te verdienen dan van de genade van anderen aftehangen en haar eigen bloedverwanten misschien in den weg te loopen, toen werd de goede vrouw bedroefd, en verklaarde zij onder veel jammeren, dat zij niet wist waardoor zij zoo'n onmenschelijke behandeling verdiend had, dat 't haar speet haar gemoed te hebben uitgestort voor iemand, die zoo weinig scheen te begrijpen wat er in het hart van eene moeder omging.
Was 't onrechtvaardig van Melder, dat hij onder den indruk van dit gesprek zijn argwaan voelde klimmen, en de overtuiging, dat er een nieuw complot tegen zijn brandkast gesmeed werd, bij hem veld won? Zonder twijfel gaven de moederlijke ontboezemingen van zijne logée hiertoe geen aanleiding. 't Moet dus zonder twijfel een gevolg geweest zijn van zijn wrevel over het gebeurde met Antoine. Sinds die brave jongeling hem zoo schandelijk bedrogen had, kon letterlijk niemand van zijne vrouwsfamilie genade vinden in zijne oogen. Daarbij kwam, dat hij Constance's aangeleerde bescheidenheid en eenvoud vergeleek met de ongekunstelde echt kinderlijke manieren van Marietje; en die vergelijking was ook al niet in 't voordeel van de jonge dame uit Rotterdam. Zelfs de openhartigheid waarmee zijn nichtje door bemiddelling van jufvrouw Gonne haar huivering voor Melders omgeving te kennen gegeven had

{==232==} {>>pagina-aanduiding<<}

en hem onbewimpeld gezegd was, dat 't lieve kind ondanks al zijne cadeaux maar niet aan haar oom kon wennen, deed hem, in dat licht beschouwd, pleizier. Waar was de Tekel van welken leeftijd ook, die tot zooveel eerlijkheid en oprechtheid in staat was?
Hoe 't dan ook zij, meneer Melder haalde zich in het hoofd, dat zijne vrouw een nieuwen veldtocht in 't belang van haar familie op touw gezet had, en dat maakte hem verwoed tegen het geheele geslacht.
't Was blijkbaar dat mevrouw Melder een dergelijke gemoedsstemming vermoedde. Zij had, zooals wij weten, in den laatsten tijd veel gunstiger over haar mans doorzicht leeren denken dan vroeger. Daarom bedwong zij zich in hare loftuitingen op de beide jongelui, die zich nu in hare bescherming mochten verheugen, maar deed daarentegen al haar best om Marietje, als 't meisje te visite was, in het ongunstigste licht te plaatsen. Als Melder nu en dan zijn hart gehoor wilde geven, en zijn nichtje met meer warmte dan gewoonlijk behandelde, dan keek zij hem spottend aan. Ze wist dat hij daar niet tegen kon. Als hij het meisje prees, zoodra 't vertrokken was, dan vroeg zij met zooveel belangstelling naar de menschen die 't kind hadden opgevoed, dat Melder een kleur kreeg. Mevrouw had een goed geheugen. De scène, waarbij zij beiden zoo'n mal figuur geslagen hadden, kon zij tot in de kleinste bijzonderheden vertellen. Zij wist, dat haar man niet kon velen, dat hij of iets uit zijne omgeving als belachelijk werd voorgesteld. Als zij er maar op zinspeelde, keerde al de hoogmoed van zijn hart zich tegen de goede voornemens en de zachte gewaarwordingen door de tegenwoordigheid van Marietje in hem opgewekt.
En toch bleef dat hart zich in de richting van de laatste weken bewegen. Toch ging er geen uur om, of Melder verlangde weer terug naar de rustige uurtjes met zijn nichtje doorgebracht. Hij voelde zich verjongd door de herinnering aan hunne gesprekken over hare moeder.

{==233==} {>>pagina-aanduiding<<}

't Ergerde hem, dat daarvoor nu nooit meer tijd of gelegenheid was. 't Hinderde hem, dat Marietje, nu ze hem onder die Tekels ontmoette, even ongunstig over hem zou gaan denken als zoo'n eenvoudig en onschuldig kind over zulke menschen denken moest. En hij had zich zoo stellig voorgenomen dat hij hare liefde zou weten te winnen, dat hij evengoed als die kleine kromme jufvrouw Gonne den weg zou ontdekken naar haar hart. Was 't niet dwaas, dat hij, de rijke man, die alles had wat hij maar kon begeeren, wien iedereen naar de oogen keek en iedereen vertelde dat alleen de vurigste ondankbaarheid kon weigeren zijne voetzolen te kussen, - was 't niet dwaas, dat hij bedelde om de genegenheid van een meisje van nog geen vijftien jaren? Ja, dat was dwaas, dat was zóó dwaas, dat hij duizendmalen tot zichzelven zei dat 't iemand van zijnen leeftijd en in zijne omstandigheden onwaardig was - maar 't hielp hem niet. Al hernieuwde hij ook al de grieven tegen zijn zwager Holster en keek hij Marietje met opzet aan, om den wrevel tegen dien zwager weder te verlevendigen in zijne ziel, 't hielp hem niet. Hij moest bekennen dat hij behoefte had aan liefde en niet aan haat. Het opstoken van den smeulenden wrevel uit vroeger dagen herinnerde hem maar te meer, hoe hij verteerd werd door de begeerte naar verzoening en genegenheid. Als een bedelaar strekte hij de hand om een aalmoes uit, hij, de rijke en gevleide, ja, ook toen de Tekels reeds weer vertrokken waren, en de kring waarin hij zijn nichtje ontving tot den kleinst mogelijken omvang was ingekrompen, bleef Melder zich tegenover het meisje verlegen gevoelen, zoo dikwijls hij opmerkte hoe zijne vrouw haar poogde te intimideeren. Hij was immers heel anders geweest toen hij alleen was; ten minste een paar malen was 't hem gelukt heel anders te wezen? Aan het vroegere plan, om haar eenigen tijd bij zich te nemen, durfde hij onder deze omstandigheden in 't geheel niet meer denken.

{==234==} {>>pagina-aanduiding<<}

Waarom bemerkte Marietje niets van deze gemoedsstemming van haar oom? Waarom werd zij zelfs versterkt in den indruk, dat hij haar hooghartig en koel bejegende?.... Omdat 't aan een kind van vijftien jaren niet gegeven is in de harten te lezen, omdat mijnheer Melder juist door zijn wrevel norscher en onvriendelijker was dan ooit.
O, als wij kinderen en groote menschen konden zien hetgeen niet voor oogen is, en elkaar beoordeelen naar de gevoelens die vaak in 't verborgen worden gekweekt, hoeveel minder onrecht zou er gepleegd worden, hoe zouden wij ons haasten om liefde met liefde te beantwoorden. Meneer Melder was niet de eerste, die door zijn eigen hart bedrogen werd, omdat dat hart de eerste en eenvoudigste les der liefde niet geleerd had, zich voortedoen zooals men is, niet te huichelen zelfs uit verlegenheid. De edele beginselen en gevoelens, die door valsche schaamte op den achtergrond geschoven worden, wreken zich vroeg of laat.
Meneer Melder zou in deze periode van zijn leven graag zijn bezoek bij Jansen meermalen herhaald hebben. Als hij zich niet geschaamd had voor zijn boekhouder, zou hij elken morgen en middag naar zijn nichtje gevraagd hebben. Nu deed hij noch 't een, noch 't ander. En toch liet de gedachte, dat het lieve kind hem verkeerd beoordeelde, hem geen rust. Daarom deed hij als alle menschen, die met hun gevoel in strijd zijn. Hij zocht omwegen. Hij liep als een minnaar zijn nichtje achterna. Hij was hoogst gelukkig als hij haar tegenkwam, en kon uitnoodigen een eindje met hem meeteloopen. Als hij dan met haar een winkel inging, en 't een of andere cadeautje kocht, kon hij er op rekenen een allergenoegelijksten avond te zullen hebben 't Was immers alsof er alweer een oude rekening was afgedaan, hij een quitantie te meer had mogen bergen in de secretaire? Zoodra hij dan de oogen sloot om God te danken, met het gebruikelijk formulier 'twelk hij nu al vijftig jaar gedachteloos

{==235==} {>>pagina-aanduiding<<}

gepreveld had, was 't alsof elk woord een hooger beteekenis kreeg, alsof zijn zuster hem uit den hemel toeknikte, en zei, dat ze over hem voldaan was.
Toen hij van Marietje vernam, dat er een oude gewezen kruier in de Jonkerstraat woonde, wien zij en Betsy dikwijls een bezoek brachten, gevoelde Melder, dat hij ook op dien ouden kruier jaloersch zou kunnen worden. Toen zij hem meedeelde dat die man Eggink heette en een kleinzoon had, die nu al sinds een jaar in Amerika was, herinnerde hij zich met wrevel, dat die naam hem reeds vroeger geërgerd had, maar niet alsof die man geen recht had, zich met het zijne te bemoeien, meer alsof hij in hem een concurrent te bestrijden had. Hij informeerde zeer nauwkeurig naar alles wat die man deed en sprak, en was verbaasd te bemerken, dat de genegenheid van Marietje geen enkelen grond had in een gewichtige qualiteit of in bijzondere diensten, welke Eggink haar of Frans bewezen had. ‘'t Is een alleraardigste oude man;’ zei Marietje en voorhands scheen 't, alsof dat genoeg was om zooveel genegenheid bij haar optewekken als zij blijkbaar voor den kruier koesterde. ‘Toen ik zoo heel druk bij u kwam omdat u dat verlangde, ging Betsy heel veel alleen naar hem toe, maar anders gaan wij altijd samen, of zit ik uren lang bij hem. 't Is er zoo prettig en gezellig.’
Zoo prettig en gezellig? En die man woonde in de Jonkerstraat en had het meisje misschien nog nooit iets gegeven. Hij had daarentegen zelf oppassing noodig en maakte een ruim gebruik van de goedwilligheid van de meisjes om hem gezelschap te houden. ‘De goede oude man is laatst erg ziek geweest,’ zei Marietje met een medelijdend stemmetje. ‘Wij hebben hem wel zes weken opgepast. Tante Gonne wou niet hebben, dat wij er altijd bij bleven, en vooral niet dat wij waakten, maar hij was anders zoo recht gelukkig, als wij bij hem zaten. Hij wordt oud, zegt hij. Verleden jaar toen zijn kleinzoon naar

{==236==} {>>pagina-aanduiding<<}

Amerika ging, zei meneer West al, dat hij een hard hoofd in hem had. Hij was zoo dol op dien jongen. U weet misschien wel, dat Frans met Frits samen op school is geweest.’
Ja, dat wist meneer Melder wel. Dat had Jansen hem verteld, maar het was hem ontgaan. Nu Marietje er van sprak, schoot 't hem weer te binnen. Zou die kruier als 't hem gevraagd werd, weleens bij hem op de Keizersgracht willen komen of liever nog, zoa de man 't niet al te vreemd vinden als meneer Melder zelf eens naar de Jonkerstraat kwam? Meneer Melder vroeg dat maar zoo, niet omdat hij plan had 't te doen, maar 't kon wezen dat hij de buurt eens uitkwam? Als Marietje meende dat het dien man niet ongelegen zou komen, dan kon 't wel wezen dat hij eens lust gevoelde hem optezoeken. Hij hield veel van die typen uit de volksklasse. Vooral onder de Amsterdamsche kruiers had men, naar hij wel eens gehoord had, originele exemplaren.
Marietje zei, zonder eenige verwondering over de eer die Eggink daardoor beschoren scheen, dat zij wel geloofde dat oom Melder welkom zou wezen. Zij kon zich niet voorstellen, dat iemand bij Eggink niet welkom zou zijn. De man was de goedheid en de vriendelijkheid zelve.
Meneer Melder vond 't allerdolst en meer dan ergelijk toen hij zichzelven betrapte op het feit, dat hij ook al jaloersch op dien ouden kruier was. Als dat zoo voortging, zou hij op 't laatst op iedereen jaloersch zijn. Was er dan geen afstand meer tusschen menschen van zijn rang en zulke ordinaire menschen? Hij had veel lust Marietje te beknorren over de verkeerde wijze waarop zij hare genegenheid geplaatst had, maar hij begreep dat hij zich daardoor slechts belachelijk zou maken. Hij verdubbelde zijne geschenken en maakte die zelfs zoo prachtig, dat 't lieve kind er mee verlegen werd, maar toch bestierf hem telkens, als hij haar op nieuw wilde voorstellen bij hem te komen inwonen en nu voorgoed, dit voorstel op de lippen.

{==237==} {>>pagina-aanduiding<<}

't Zou immers gepaard moeten gaan met den eisch al haar vrienden en vriendinnen, die zij tot nog toe gehad had, te laten varen, geheel en al te breken met het verledene waarin hijzelf haar gebracht had. En ondertusschen werd de begeerte om haar zijn kind te mogen noemen hoe langer hoe sterker. Zou hij, nu hij zich met zijne dooden oprecht verzoenen wilde, teleurgesteld en afgewezen worden?
't Was wezenlijk of mevrouw Melder iets begreep van 'tgeen er in haren man omging, want zij verdubbelde haar taktiek. Meer dan ooit, scheen zij er genoegen in te vinden Marietje te grieven en speldenprikken te geven. Hare schijnbare onderworpenheid aan den wil van haar man scheen daarin zelfs ondertegaan. Zij wilden er niet eens meer van hooren, dat het kind bij hen aan huis zou komen wonen. Zij noemde haar onverholen een klein brutaal schepseltje zonder opvoeding, dat door meneer Melder over 't paard gebeurd was, dat blijkbaar te weinig smaak of dankbaarheid bezat om zijn allerbespottelijkste genegenheid met voorkomendheid te beantwoorden.
Die plotselinge heftigheid van mevrouw Melder was ook al weer een karakteristieke trek van de Tekels. Zij zag, dat haar man ernstig aan het doorzetten van zijn plan begon te denken en deed dus liever een wanhopigen uitval dan gevaar te loopen verrast te worden. De brave vrouw wist niet, dat zij eene machtige bondgenbote in Marietje zelve had, en dat er bij het meisje ook van andere zijde gewerkt werkt, om al wat meneer Melder deed ten einde haar genoegen te geven in een ongunstig daglicht te plaatsen.
't Was Jansen, die op deze manier de belangen van Frans hoopte te bevorderen. Hij vertelde Marietje, dat al de vriendelijkheden van zijn patroon niets beduidden, zoolang deze haar broer op dat eenzame dorp liet en geene maatregelen nam om diens toekomst te verbeteren. ‘'t Is vreemd van meneer Melder,’ zei hij, ‘maar niettegenstaande hij weet, dat het hoog tijd voor Frans is, spreekt hij geen woord

{==238==} {>>pagina-aanduiding<<}

over hem, noemt hij zelfs niet eens zijn naam. Hij mag voor u zoo vriendelijk wezen als hij wil, dat is mij onverklaarbaar.’
Ja, dat was het meisje ook onverklaarbaar. Ze kon 't niet anders uitleggen dan als een bewijs, dat oom met zijne vriendelijkheden voor haar, Frans destemeer buiten aanmerking wou laten; dat oom bepaalde redenen had om de groote verwachtingen van Jansen teleurtestellen; en zij, die van tante Gonne geleerd had zichzelve te verloochenen als zij anderen bevoordeelen kon, vond zich daardoor versterkt in haar wantrouwen. Oom mocht nog zoo welwillend voor haar zijn, zij bleef te zijnen opzichte dezelfde gevoelens koesteren.................................
De oude Eggink zat in zijn voorkamer met een paar geopende brieven voor zich en hield de hand aan het voorhoofd, want hij zat te denken, en dat viel hem altijd zwaar, zooals hij zei. Voor een kwartier hadden Marie en Betsy hem verlaten, nadat zij hem den geheelen achtermiddag gezelschap gehouden hadden. Nu voelde hij zich vermoeid, maar, onder den indruk van al 'tgeen hij met de meisjes bepraat had, hoogst gelukkig. Nog klonken hem de twee vriendelijke stemmetjes in de ooren en zag hij, wanneer hij de oogen dicht deed, de beide lieve gezichtjes voor zich. ‘'t Is een groote zegen van God,’ prevelde hij, ‘dat die twee engeltjes mij, ouden man, nu en dan nog eens komen opzoeken. Als zij er pas geweest zijn, is 't wel dubbel eenzaam hier, maar er blijft toch altijd zoo'n geur van liefde en zachtheid achter.’
Daar werd bescheiden aan de bel getrokken, en toen Eggink naar de deur ging en haar opende, stond een deftig heer voor hem.
‘Gij zult mij wel niet kennen, baas Eggink!’ zei de deftige heer, ‘maar ik kon niet nalaten eens bij u aantekomen. Ik was op mijne wandeling juist in uwe buurt en heb al lang plan en lust gehad om eens naar u te komen

{==239==} {>>pagina-aanduiding<<}

kijken. Als gij 't mij vergunt, zal ik bij u binnengaan en wij zullen een beetje samen praten.’
‘Kom binnen, meneer!’ antwoordde Eggink, want hij zag wel, zooals hij later aan tante Gonne vertelde, dat 't een groote meneer was, en hij vond 't daarom zijn plicht heel beleefd te wezen, ‘kom binnen!’ en hij ging hem voor naar zijn kamer en bood hem een leuningstoel aan, terwijl hijzelf bleef staan net als een kruier, die zijn boodschap afwacht.
‘Zoo is het niet bedoeld,’ zei daarop de deftige meneer. ‘Gij zijt in uw eigen huis, baas Eggink, en hebt, als ik 't goed begrepen heb, al sinds lang uwe vorige betrekking laten varen. Ik kom enkel en alleen om eens wat met u te praten over mijn nichtje Marietje Holster. Ik ben haar oom Melder,..... ge zult mijn naam wel eens meer gehoord hebben.’
Baas Eggink schrikte geducht toen hij dien naam hoorde. Marietje en vooral jufvrouw Gonne had hem dikwijls van dien oom en zijn rijkdom verteld. Maar tevens wist hij, dat die rijke man norsch en stug was, en tegenover de kinderen van zijn zuster wreed had gehandeld. Zijn schrik en verbazing over de omstandigheid, dat die aanzienlijke man hem bezoeken kwam, week dus oogenblikkelijk voor een gevoel van afkeer en misnoegen. ‘Marietje heeft mij dikwijls over u gesproken’ zei hij kortaf; en een stoel nemende ging hij aan den anderen kant van de tafel zitten. ‘Marietje Holster’, vervolgde hij met iets triumfantelijks in zijn toon, ‘is juist vóór een kwartier met Betsy Jansen vertrokken. De lieve kinderen komen mij, ouden man, dikwijls opzoeken, sinds ik alleen ben. Ze zijn hier graag en spelen zoowat de baas Ln mijn huishouden.’
Meneer Melder sloeg bij deze woorden een blik in 't rond. Hij dacht aan de woorden van Gonne over het rijke ameublement van zijn mooie huis op de Keizersgracht, en begreep nu eenigszins wat zij bedoeld had. Hij moest zijns ondanks erkennen, dat een meisje als Ma-
{==240==} {>>pagina-aanduiding<<}
rietje zich hier spoediger op haar gemak kon gevoelen. Zelfs trof hem de vriendelijkheid, waarmee het eenvoudige huisraad zelfs hem, den rijken bewoner van de Keizersgracht, aankeek. 't Was immers of uit al die voorwerpen, waarvan niet één overtollig was, eene lange en vreedzame familiegeschiedenis tot hem sprak, al de vroolijke en droevige feiten van een huiselijk leven, dat als een gedenkboek der vaderen op de kinderen was overgegaan.
Daar hingen geen schilderijen, die uit den overvloed des eigenaars waren aangekocht, en bloot om de wanden te versieren, maar kleine, miniatuurportretten zonder kunstwaarde, waaruit een overovergrootvader met zijn staartpruikje de wereld toeknikte, of het zwarte profiel van een eerlijke burgervrouw met een neepjesmutsje op den bezoeker nederkeek? Daar hing in den hoek tegen den schoorsteenmantel het oude, half doorgesleten hennipceel dat baas Eggink voor een paar jaar van zijn schouder, geworpen had en vlak daarnaast een testimonium van goed gedrag en trouw, waarmee de kantoren die hij zoolang bediend had hem, op zijn eerbiedig verzoek, hadden vereerd. Ook lag er iets huiselijks in die stoelen welke heugenis hadden van vier of vijf geslachten, waarop de vaders en hunne zonen beurtelings hadden uitgerust na den zwaren handenarbeid, misschien deze of gene wel had zitten hijgen van vermoeidheid, toen de laatste dag ten einde spoedde en de avondschemering begon te vallen, waarop geen morgenlicht meer volgen zou. 't Was hier zoo heel anders dan op de Keizersgracht, waar de zoon zich haastte de herinneringen aan het voorgeslacht naar den een of anderen hoek te verbannen, of als hij al barmhartiger dacht over die reliquieën, ze meer uit een wetenschappelijk oogpunt en als producten der kunst bewaarde, dan omdat hij leven wilde met die dingen, onder welke hij werd geboren en opgevoed.
En hoe fier en waardig zat in dien kring van heilige voorwerpen deze man uit het volk, met de goede trouw

{==241==} {>>pagina-aanduiding<<}

van Oud-Holland op 't gezicht, een waardige telg van een geslacht, dat zijn huis met God en met eere had opgetrokken en daarbij meer op de fundamenten dan op sierlijkheid van stijl en ornament had gelet! Van alles wat den bezoeker hier toelachte, was zijn glimlach de vriendelijkste, van al wat hier van kracht en spieren getuigde, boezemden zijn armen en schouders het meeste vertrouwen in.
‘Mijn nichtje heeft mij gezegd, dat ook zij graag hier bij u is,’ herhaalde meneer Melder, terwijl hij met jaloezie, maar tevens onwillekeurig met welgevallen, den krachtvollen grijsaard aankeek. ‘Zij zegt, dat ze zich hier zoogoed te huis voelt, dat zij zich, om zoo te zeggen,..... hier gemakkelijker beweegt dan zelfs bij mij op de Keizersgracht.’
Dat had Marie Holster nooit gezegd; maar meneer Melder gaf lucht aan zijn eigen gewaarwordingen en gedachten. Als 't ware ondanks zichzelven sprak hij uit, wat er op dat oogenblik in hem omging. ‘Ik was nieuwsgierig om u en uwe omgeving eens te zien, toen ik bemerkte, dat ik zoo dicht bij de Jonkerstraat was. Gij woont bier wezenlijk niet onaardig.’
Baas Eggink, die onderwijl tegenover zijn onverwachten gast plaatsgenomen had, voelde zich door deze laatste opmerking niet beleedigd. Hij dacht zoo nederig over den afstand, die een eenvoudig kruier van zoo'n rijken meneer scheidt, dat de hooghartigheid, die er in opgesloten lag, hem ontging. ‘Ik woon hier Goddank, in mijn eigen huis, meneer Melder!’ zei hij met hoogmoed. ‘Dat mogen er maar weinigen van onze soort menschen zeggen. God heeft mij altijd een ruim stuk brood gegeven, en mijn vader was ook al een man, die wist wat sparen en bewaren is..... Ondertusschen, wat u daar van uw nichtje gezeid hebt, doet mij veel genoegen. Ik herhaal, dat 't een allerliefste jonge dame is..... Als u, zooals ik wel begrijpen kan, nog plan hebt voor dat meisje wat te doen, dan verbeeld ik me, dat dit aan geen ondankbare besteed

{==242==} {>>pagina-aanduiding<<}

zal zijn. Als ik denk hoeveel liefde ze mij al bewezen heeft, die haar nooit iets gegeven of beloofd heb, wat moet ze dan niet voor u overhebben? Zij spreekt ook altijd met heel veel dankbaarheid over u, en liet mij, zoo straks nog, al dat moois zien, dat ze met haar verjaardag gekregen heeft. Zoo mooi kan ik 't met mijn kleine vriendinnetje niet maken,’ voegde hij er, met een zweem van jaloerschheid bij. ‘Ik heb, Goddank, al wat ik verlangen kan, maar ik moet den boel bij mekaar houden voor mijn jongen in Amerika, ziet u.’
Meneer Melder beet zich op de lippen. Zou deze burgerman hem benijden, omdat hij zijn nichtje met geschenken overladen kon? Hij had waarlijk vrij wat meer reden om jaloersch te zijn.
‘Ze mogen u nu en dan wel gezelschap houden, meneer Eggink!’ zei Melder, op den toon van iemand, die genade bewijst aan eenen minderbedeelden. ‘Ge zit hier, als ik 't wel begrijp, nog al eenzaam. Zijn er nog anderen, die u van tijd tot tijd komen opzoeken dan mijn nichtje? Voor u, die aan het gezelschap van uw kleinzoon gewoon zijt geweest, is 't zeker een heel gemis.’
Eggink keek zijnen bezoeker eenigszins wantrouwend aan en antwoordde: ‘Och, daarvan hebben zulke groote meneeren als u, meneer Melder! geen voorstelling. Die eenzaamheid is voor ons lang zoo erg niet als voor u. Wij zijn daaraan gewoon. Reeds als jongen zat ik uren lang moederziel alleen in mijn vaders pothuis, dikwijls tot 's avonds laat, als 't al pikdonker was en ik op hem moest wachten, als hij wat lang uitbleef met een boodschap of de eene of andere jonge jufvrouw van een partijtje moest halen. Ze namen toen nog niet zooals nu vigilantes, maar lieten zich met den kruier thuisbrengen. Dat kostte maar een dubbeltje en was bij mist en gladdigheid nog wel zoo secuur. Ook moet u bedenken, meneer Melder! dat ik heel wat te overdenken en te overleggen heb. Er is al zooveel over mijn hoofd heengegaan, dat ik 't in

{==243==} {>>pagina-aanduiding<<}

de gauwigheid niet allemaal op zijne plaats kan leggen, en blij ben, dat ik daarvoor nu en dan eens een rustig uurtje vinden kan. Ook komt een vriend van mij, een zekere meneer West, een knap man zooals er maar weinigen zijn, mij nog al eens troosten. Hij heeft Frits zoo goed gekend. U moet weten, Frits vergeet zijn grootvader niet ofschoon hij heel in Amerika is. Hier heb ik een paar kostelijke brieven van hem, die Betsy en Marietje mij straks hebben voorgelezen. De meisjes waren tot schreiens toe aangedaan, toen zij lazen hoe de brave jongen naar zijn vader gezocht heeft.... Maar wat praat ik van Frits en meneer West’, vervolgde hij, eensklaps van toon veranderende, ‘u kent ze immers net zoogoed als ik? Uw neefje frans Holster was indertijd het boezemvriendje van mijn jongen, en meneer West heeft ze immers samen op dezelfde school gedaan’?
De oude man was blijkbaar een weinig in de war met zijne herinneringen. Hij streek een paar maal met de hand over zijn voorhoofd en zei: ‘Als ik het mis heb, moet u 't mij niet kwalijk nemen. Ik word oud en voel dat daarbinnen niet meer alles zoo in orde is als vroeger, maar ik meen, dat meneer Jansen mij wel eens verteld heeft, dat u al die dingen evengoed wist als hij en ik.’
't Lag voor het oogenblik niet in de plannen van meneer Melder om de herinneringen van baas Eggink optefrisschen. De omstandigheden, waarop de man doelde, waren veeleer geschikt om al zijn wrevel weder in 't leven te roepen. Hij gaf dus een ontwijkend antwoord, en zei vervolgens met een deelneming die aan het gesprokene vreemd was, dat Eggink zeker een grooten troost putte uit de brieven, die hij nu en dan ontving. Hij kon zich voorstellen, dat elk bericht van zijn kleinzoon voor den ouden man goud waard moest wezen.
Nu, daarmee had hij de tong van Eggink geheel losgemaakt. 't Was of alle dammen tusschen hem wegvielen. Eggink vergat alles om zijn hart te luchten, ofschoon hij 't nog

{==244==} {>>pagina-aanduiding<<}

geen halfuur geleden al aan Betsy en Marietje had gedaan.
Hij vertelde hoe blijkens den eersten brief, dien hij letterlijk van buiten scheen te kennen, zijn wakkere jongen behouden en wel in Amerika was aangekomen en zich dadelijk gewend had tot de correspondenten van meneer Melder, aan wie Jansen indertijd geschreven had. ‘Ik mag u eigenlijk nog wel eens hartelijk bedanken voor die moeite, meneer Melder!’ voegde hij er tusschen in. Die correspondenten hadden den jongen weer naar anderen verwezen, met wie zij, zooals ze zeiden, gewoon waren die soort van zaken te regelen, maar toen hij bij die kwam, hadden ze hem weer ergens anders heengestuurd. Kortom de jongen was er op die manier niet gekomen, wat natuurlijk niets te kort deed aan den dienst, hem door bemiddeling van de firma Melder bewezen, en had daarom na allerlei teleurstellingen besloten er maar eenvoudig zelf op lostegaan. ‘Nu moet ik u zeggen’, vervolgde baas Eggink, ‘dat Frits, als hij iets aanpakt, 't zoo duchtig en stevig doet, dat iedereen er van verbaasd zou staan. Wat de jongen in zijn hoofd heeft, dat moet er door, en als hij eens A gezegd heeft, dat zegt hij B ook.’
Zonder eenige nadere aanwijzing dan dat zijn vader in een groot ziekenhuis gelegen had, was Frits aan 't zoeken gegaan. Toen ondertusschen zijn geld opraakte, had hij door handenarbeid in zijn onderhoud voorzien. De kosten van heen- en weerreizen, had hij, als dat noodig was, bestreden door te vasten, en als hij 't op zijn voeten af kon, dan was hij te voet gegaan.
‘Als de jongen mij maar geschreven had, dat 't geld dat ik hem meegegeven had op die manier zoo gauw op was, dan had ik hem wel ander gestuurd, meneer Melder! maar hij schreef mij niets. Toen ik na lang wachten en uitzien eindelijk dezen brief kreeg, was hij al lang weer uit den brand en had zijn vader gevonden. Als 't hem niet gelukt was, schreef hij, dan hadden we nooit weer iets van hem gehoord.’

{==245==} {>>pagina-aanduiding<<}

Eggink vertelde verder, hoe dat terugvinden in zijn werk gegaan was. Meneer Melder zou hem wel niet kwalijknemen, als hij gulhartig de waarheid vertelde, dat zijn kleinzoon den ongelukkige in een allerellendigsten toestand had aangetroffen, maar de verdere bijzonderheden verzweeg. Frits zelf had daar ook maar met een half woord over geschreven, maar hij, Eggink, had genoeg van de wereld gezien om uit dat halve woord de bedoeling te begrijpen. Zijn zoon was, zooals Jansen den patroon zeker wel bij gelegenheid van die correspondentie met Amerika zou verteld hebben, niet om eervolle zaken naar den overkant gegaan. ‘Nu, meneer Melder!’ - zei hij met nadruk - ‘'t is net zoo uitgekomen als ik altijd gezegd en gedacht heb. Als je daarginder niet met een goed geweten en een eerlijk hart aankomt, dan is 't al net zoo moeilijk als hier, om het vertrouwen van de menschen te winnen; en wat wil je zonder vertrouwen doen? Ze zijn in geen land der wereld zoo gek om geld of krediet aan schobbejakken te geven; in Amerika net zoo min als ergens elders. Dat laat ik mij niet wijsmaken. Hoeveel moois ze er mij ook van verteld hebben, geloof ik toch maar altijd, dat men overal een braaf en eerlijk hart noodig heeft, of de duivel zou er mee spelen....’
Meneer Melder knikte hier tamelijk tevreden en goedkeurend. Ook zijne ondervinding had hem, in den laatsten tijd vooral, deze oudvaderlijke waarheid klaar bevestigd. Dit staaltje van Hollandsche soliditeit, zooals hij 't noemde, beviel hem zeer goed, ofschoon 't hem verraste uit den mond van een man als Eggink. Toch kon hij niet nalaten optemerken, dat men er in alle landen niet zoo overdacht. ‘Men moet meer en meer uit zijn oogen kijken, meneer Eggink!’ zei hij. ‘Ook bij ons is 't niet meer zoo solide, als jaren geleden....’
‘O, wat dat betreft, meneer Melder! ben ik volkomen van uw gevoelen,’ viel Eggink in. ‘Je moet maar, zooals

{==246==} {>>pagina-aanduiding<<}

ik, met grooten en kleinen hebben omgegaan, om te weten hoe de bakens verzet zijn. Toen ik nog een jongen was, was 't een heele historie als er eens een falliet ging; en tegenwoordig springen de grootste huizen om een haverklap. Ondertusschen houd ik vol wat ik gezegd heb, dat 't daarom toch nog niet zoo erg is dat iemand, die met verkeerde dingen omgaat, zoo maar in een ommezien een rijk man zou kunnen worden.’
Meneer Melder, die zijns ondanks schik in 't gesprek kreeg en den ouden man geen ongelijk kon geven, zei nu, dat hij hoopte dat dit niet direct van toepassing zou wezen op zijn zoon. Hij had van Jansen indertijd gehoord, wat hij van de zaak weten moest, maar toen ook tevens een en ander vernomen, wat hem nog al hoop gegeven had, dat de man zich daarginder beter gedragen zou. Jansen had nog al hoog opgegeven van zijn vroeger leven, en gemeend dat zijn karakter.....
O ja, zijn karakter was volstrekt niet slecht geweest. Integendeel, Eggink durfde gerust verklaren, dat zijn zoon nooit zoover zou gekomen zijn, dat hij..... dat hij 't land uit moest, als hij beter vrinden gehad had; maar hij was zwak, hij was te goed geweest, hij had zich telkens laten verleiden door allerlei slechte kerels..... Nu dat was in Amerika ook al weer het geval geweest 't Scheen zelfs dat daar de verleiding nog grooter was dan hier. Frits schreet, dat 't uitvaagsel van Europa daar naar toe scheen te stroomen. Als je geen doorslaande bewijzen hadt, dat iemand een eerlijk en ordentelijk man was, was 't tien tegen een, dat je met een schurk te doen hadt.
‘Frits heeft zijn vader eindelijk gevonden onder een troep van die soort,’ zei Eggink met eenige aarzeling, ‘maar hem daarom toch niet in den steek gelaten, omdat hij 't zijn goede moeder op haar sterfbed beloofd heeft. Als ik u daarvan ging vertellen, meneer Melder! zou ik u en mijzelven maar noodeloos overstuur maken. Al wat die engel betreft, kunt u met geen droge oogen aanhooren.’

{==247==} {>>pagina-aanduiding<<}

Melder, die zich meer en meer voelde aangetrokken door het eerlijke en openhartige, 'twelk in al de woorden van den ouden kruier doorstraalde, zei nu, dat hij met veel genoegen hoorde, hoe Frits dan toch in zijn plan geslaagd was, ja moedigde Eggink zelfs aan om voorttegaan. Ofschoon 't hem schier onverklaarbaar was, hoe hij hier in de Jonkerstraat met belangstelling naar zulke onbeduidende en onverschillige dingen zat te luisteren, vond hij inden gloed, waarmee de oude man sprak, eene wezenlijke verkwikking voor zijn hart.
‘Nu,’ vervolgde Eggink, ‘Frits heeft zijn vader dan gevonden en is met hem weer teruggetrokken naar de de groote stad waar hij 't eerst was aangekomen. Daar heeft hij, zooals hij schrijft, werk gevonden, op een kantoor en meent dat de patroons nog al redelijk met hem tevreden zijn. (Als zij dat ook niet waren met zoo'n jongen, zou ik niet weten wat voor menschen die Amerikanen zijn). Hij vleit zich nu, schrijft hij, dat hij zijn vader ook weder aan 't werk zal krijgen en hoopt dan, dat zij 't samen wel zullen kunnen rooien..... 't Gekste van de zaak is (hij wreef zich bedenkelijk den kalen schedel), dat de jongen niet om geld vraagt en mij ook geen adres opgeeft, waar ik 't kan bezorgen. Hij zal toch wel geld noodig hebben!’....
‘Dat zou ik niet denken,’ antwoordde Melder. ‘Ook zou 't mijns inziens niet verstandig zijn om het hem te sturen als hij er niet om vraagt. Overigens is 't wel vreemd, dat de jongen u geen adres opgeeft, om aan hem te kunnen schrijven hoe 't u gaat.’
‘O,’ was 't antwoord, ‘daarin herken ik hem geheel en al. Hij weet wel, dat ik 't toch zou doen, als ik maar wist hoe ik hem geld kon toezenden, en daarom blijft hij heelemaal buiten schot. Die weergaasche jongen zal daarom toch wel gezorgd hebben dat hij te weten komt, hoe 't zijn grootvader gaat. Meneer West vraagt mij veel te veel naar allerlei dingen, om dat niet overtebrieven; en

{==248==} {>>pagina-aanduiding<<}

ik geloof dat er hier in de straat ook al spionnen zijn.... O, u hadt dien jongen eens moeten zien, hoe hij met mij omsprong toen hij nog hier was.... Ik wou, dat ik hem maar eens bij zijn ooren kon trekken om die leelijke kool, die hij mij stooft. De jongen kan toch geen gebrek lijden in dat verwenschte land!’....
De oude man had bij deze ruwe maar trouwhartige woorden de tranen in de oogen. Meneer Melder sloeg de zijnen neer. Hij gevoelde dat hij meer dan ooit jaloersch was.
‘Ja, ja, 't moet een groot gemis voor u zijn, dat ge uw kleinzoon kwijt zijl,’ merkte hij alweer op. ‘Ofschoon 't u een heele zorg was de opvoeding van zoo'n knaap op u te nemen, gaf 't u toch eene groote gezelligheid.’
‘O, wat de opvoeding betreft’, - was 't antwoord, - ‘meneer weet niet, wat ik daarover al getobd heb. Als meneer West dat niet, om zoo te zeggen, van mij overgenomen had, dan was daar zeker niets van terecht gekomen. Die soort van dingen passen ons menschen niet. Zoodra er geleerdheid bij komt, ben ik niemendal waard. Mijn eigen zoon had ik maar bij den kruiwagen laten opgroeien, maar met Frits begreep ik, dat 't toch zoo niet kon. De tijd gaat vooruit, meneer Melder! en we moeten zoo goed en kwaad als 't gaat meescharrelen. Mijn engel van een schoondochter die nou bij onzen lieven Heer in den Hemel zit, liet 't me nog op haar sterfbed beloven, dat ik den jongen op school zou doen en alles laten leeren wat er maar te leeren was. Van dat laatste is nu wel niet veel gekomen, doordat hij in zijn hoofd kreeg om zijn vader daarginder te gaan zoeken, maar dat is 'tzelfde. Wat hij heeft geleerd dat weet hij vast, en hij kan zeker zijn vader en grootvader allebei wel maken en breken, als 't op de geleerdheid aankomt.’
Meneer Melder vond hier natuurlijk de gelegenheid om eenige van die welwillende opmerkingen over het onmis-
{==249==} {>>pagina-aanduiding<<}
bare van kennis en het nut van veel leeren te pas te brengen, waarmee wij, menschen van beteren stand, gewoon zijn de mindere luidjes onze meerderheid te herinneren. Hij had niet te vreezen, dat Eggink hem zou tegenspreken. Integendeel de oude man zat met open mond en knikte herhaald, ten teeken van goedkeuring. ‘Ja, ja, meneer Melder!’ zei hij eindelijk, ‘u is wel vriendelijk mij dat allemaal zoo te komen vertellen. Als ik dat zoo aanhoor, dan denk ik dikwijls, dat de goede God de wereld toch maar heel wijs gemaakt heeft en dat menschen zooals ik, die te dom zijn om wat te leeren, dan ook maar hun heele leven met den kruiwagen moeten loopen, maar, - ziet u! - met dien kleinzoon van mij, dien Frits, was 't een heel ander geval. Ik weet niet hoe 't mij zoo ingegeven werd, maar van jongs af heb ik al gezeid, dat er in dien jongen wat meer zat dan in een gewonen kruiersjongen. Niet dat hij niet wild was, en als ik hem zijn zin had laten doen, niet den heelen dag door de stad gerend en gerost zou hebben, daar zou ik u heel wat anders van kunnen vertellen, maar ziet u, als je hem zoo in zijn oogen keekt, dan dacht je onwillekeurig bij jezelven: Als die jongen niet wat leert en 't een of ander te doen krijgt daar hij zijn hoofd en zijn handen allebei bij gebruiken moet, dan gaat ie den verkeerden weg op; en ik geloof nog, meneer Melder! dat dat zou gebeurd zijn als meneer West niet tusschenbeiden gekomen was.’
Melder trok de wenkbrauwen samen, toen Eggink alweer den naam van West noemde. 't Was of die man ook overal tusschenbeiden moest komen en zijn neus in steken. Daarna zei hij: ‘'t Zal een heele gerustheid voor u zijn, dat gij nu en dan zulke goede tijdingen van uw kleinzoon krijgt, zooals ik merk. Wat hij geleerd heeft zal hem nu goed te pas komen.’
Baas Eggink knikte ten teeken van goedkeuring, doch liet er onmiddellijk op volgen: ‘Ik hoop niet, dat ik mij bezondig, meneer Melder! en als ik 't doe dan weet de

{==250==} {>>pagina-aanduiding<<}

goede God, dat ik 't zoo kwaad niet meen, maar ik heb wel eens gedacht, dat 't toch erg jammer is, dat zoo'n jongen het land uit moest en niet, nu hij zijn vader gevonden heeft, met hem thuis kan komen. Hij schrijft dat zijn vader dat niet wil en daarin kan ik wel toestemmen, ofschoon er misschien wel wat aan te doen zou zijn om, hem weer hier te krijgen. Een mensch kan zich immers beteren; en als iemand zich betert, dan moeten we hem, dunkt me, halfweg komen en dien ouden boel niet zoo heelemaal weer ophalen. Maar Frits schrijft, dat hij voor zichzelven ook beter vindt, nu hij er eenmaal is daar vooreerst te blijven en te kijken of hij zijn fortuin kan maken, want dat 't hier toch maar gekheid is, als je geen geld hebt. Hij wou, ten minste zoolang hij goede berichten van mij kreeg, liefst daarginder de kat nog een beetje uit den boom kijken. Hij was al aardig aan 't verdienen geweest. Hij had kennis gekregen aan een paar van de mooiste kantoren in Nieuw-York en hij zag wel kans om dat nog veel verder uittebreiden. Als hij dan genoeg van die vrienden en patroons daarginds bij mekaar had, dan kon hij hier terugkomen, als wij eerst eens geprobeerd hadden wat we voor zijn vader konden doen en dan kon hij hier in Amsterdam misschien nog weleens een rijke meneer worden. Nu God geve 't. Als hij zijn hart maar niet te hoog gaat dragen; mag ik 't wel lijden. Hij heeft 't dan eerlijk verdiend. Ongelukkig vrees ik, dat hij zijn ouden grootvader dan niet meer levend vinden zal.... 't Jammerste is, meneer Melder! dat 't met al die mooie berichten nog maar lang niet in orde schijnt met mijn zoon, ik bedoel den vader van Frits. De jongen mag er van vertellen wat hij wil. Ik weet wat voor vleesch ik in de kuip heb en ken mijn volkje..... Och, meneer Melder!’ - vervolgde hij - ‘u weet niet wat dat is, zoo'n jongen bij je te hebben en dan kwijt te raken, omdat hij in zijn hoofd krijgt dat 't zijn plicht is zijn eigen vader achterna te loopen, zijn vader die nooit naar hem omgekeken heeft, die de liefste en

{==251==} {>>pagina-aanduiding<<}

reinste engel, die ooit op Gods aardbodem geleefd heeft, van verdriet in 't graf heeft gebracht, en dan moederziel alleen te zitten, altijd wachtende op den jongen en bijna zeker te weten, dat je hem in dit leven niet weer zult zien..... Ik heb haar moeten beloven, dat ik mijn eigen zoon niet vloeken zou; en ik hoop dat God 't mij vergeven zal, dat de wensch om 't te doen ooit bij mij is opgekomen, maar ik verzeker u, dat 't een strijd is, meneer Melder!’
Baas Eggink keek bij deze woorden zijnen bezoeker aan, alsof hij een beroep deed op diens medelijden. Waarom scheen dat beroep te vergeefs, was 't alsof Melder met opzet het geringste blijk van sympathie terughield? 't Was omdat de gedachten van den rijken man ver van daar ronddwaalden; omdat de woorden van den eenvoudigen kruier hem allergewichtigste vragen voor den geest brachten. Waarom had hij, Melder, die in dat opzicht geen enkele van de genoemde hinderpalen kende, niet reeds voor lang gevoeld dat zijn leven eenzaam en zonder doel of uitzicht daarheen vloeide; dat hij, die alles kon gemeten wat deze man betreurde, door zijn hardnekkigheid misschien reeds meer vreugdevolle uren verloren had dan hij ooit kon inhalen. Als hij den kleinen Frans bij zich genomen had en het hart van dat kind gewonnen, zou hij daar nu niet zitten, alsof hij zijn vonnis hoorde, alsof de smart van Eggink een oordeel was over zijn hardvochtigheid.
Er was in de laatste weken zooveel gevallen, dat hoog en steil en trotsch was. Zou nu ook het laatste overblijfsel van den ouden wrevel tegen zijn zwager moeten bezwijken, bezwijken voor de warmte, die er sprak uit ieder woord van dezen burgerman? Meneer Melder gevoelde weinig lust om zich, onder deze omstandigheden overtegeven. 't Was of hij, met schande overladen, boete zou moeten doen over een beschikking, waarbij hij dan toch voor 't minst vrij was geweest

{==252==} {>>pagina-aanduiding<<}

zijn eigen wil te volgen. Was 't niet al te belachelijk dat hij, die nog onlangs zoo koel en beredeneerd aan Jansen betoogd had, dat zijn firma met hem ten grave zou dalen, nu door dezen kruier tot andere gedachten zou worden gebracht? Dat kwam er van, als men aan zulke grillen toegaf, als men, zooals hij gedaan had, uit een soort van nieuwsgierigheid of belangstelling, zich op gelijken voet stelde met menschen van minderen stand. Hij had de dwaasheid niet moeten hebben hierheen te komen. Hij was immers reeds ten volle gezind om alles voor zijn nichtje te doen. Moest dat nu van zelf meebrengen dat hij zich haar broer ook aantrok?...
Meneer Melder verliet de Jonkerstraat onder deze indrukken en overleggingen vrij wat minder opgeruimd dan hij er was gekomen. Hij had gemeend, dat de kennismaking met dien kruier hem zou doen zien, hoe dwaas 't was op zoo iemand jaloersch te zijn, omdat een meisje van veertien jaar met lof en ingenomenheid over hem sprak, en ziet, - nu hij daar alleen door de woelige straten van Amsterdam huiswaarts wandelde, was de jaloezie in zijn hart toegenomen. De liefde van Eggink voor zijn kleinzoon was hem een nieuwe doorn in het vleesch.
En toch zei hij den volgenden dag, ofschoon met de eigenaardige hooghartigheid van toen, dien de boekhouder kende als een onfeilbaar teeken van wrevel, tot dezen: ‘Ik heb u een dag of wat geleden gezegd, meneer Jansen! dat wij samen nog eens praten zouden over mijn neefje Frans. Heb de goedheid deze brieven van meneer Dimond (hij reikte er hem een paar over) nog eens doortelezen, die van Frans aan zijn zusje daarmee te vergelijken, en mij morgen te zeggen, wat gij meent dat we voor mijn neefje kunnen doen. Vertel ondertusschen maar aan Marietje, dat ik bij baas Eggink geweest ben en vraag of zij morgenmiddag bij ons komt theedrinken. Ik heb een en ander met haar te bespreken.’

{==253==} {>>pagina-aanduiding<<}

Jansen, die een verbaasd gezicht zette, beloofde er voor te zullen zorgen.
De heugelijke tijding, dat zijn patroon zelf over Frans en diens toekomst begonnen was, ging dan ook gepaard van de ernstige vermaning aan Marie, om nu toch vooral lief tegen oom te zijn. 't Gold het belang van haar broer, wien zij in zoolang niet gezien had, maar die, als zij 't verstandig aanlegde, spoedig in Amsterdam zou kunnen komen wonen, en met de prachtigste vooruitzichten een plaats innemen op Melders kantoor.
Onder dien aandrang beloofde Marietje alles wat Jansen maar verlangen kon. Men scheen nu goed op weg om het einddoel van aller wenschen te bereiken. Zoo er iemand was, die invloed op Melder kon uitoefenen, dan was 't Frans' eenige zuster, wier belang zoo nauw en rechtstreeks met 't zijne samenhing.
Marietje ging dus met de beste voornemens op weg. Zij zou al haar best doen om eens recht lief en voorkomend te wezen. Ze zou zich maar verbeelden, dat die hooge stoep niet steil was en een vriendelijk knikje geven aan de gepleisterde beeldjes in den gang. Wel beschouwd hadden ze haar immers nooit kwaad gedaan, was zijzelve de oorzaak, dat er geen warme, vriendschappelijke verhouding tusschen haar en die steenen voorwerpen bestond! Ook had zij van nabij bekeken, niet de minste reden om te blijven volharden in haar afkeer van den huisknecht, die haar altijd aankeek met de vraag: ‘Wat kom jij hier nu toch eigenlijk doen?’ En was het geval niet precies 't zelfde ten opzichte van het overige dienstpersoneel? Oom en tante hielden drie meiden en betaalden die hoog loon. Was 't zoo onnatuurlijk, dat deze niet zoo vriendelijk en voorkomend waren als de eene en eenige dienstmaagd bij de Jansens? Er zijn immers ook in dien stand rangen en waardigheden? Er is ook daar eene aristocratie van de Keizersgracht en een nederiger zoo'tje van de Achtergracht? 't Lag dus zeker aan haar. Zij beoordeelde die menschen verkeerd.

{==254==} {>>pagina-aanduiding<<}

Ten opzichte van haar tante golden mutatis mutandis precies dezelfde overwegingen. Ook haar had Marietje hoogstwaarschijnlijk uit een verkeerd oogpunt bekeken. Jansen had, in het eerste vuur van zijn gramschap en verontwaardiging, aan zijne huisgenooten verteld, hoe bitter mevrouw Melder teleurgesteld was geworden door het gebeurde met Antoine. Zij had zich zooveel goeds en moois van haren neef voorgesteld en was persoonlijk de oorzaak geweest, dat Melder hem bij zich had genomen. ‘Ik verbeeld mij, dat zij door zelfverwijt moet gefolterd worden!’ had onze boekhouder toen gezegd, niet omdat hij zich van nature tot zulke dichterlijke uitdrukkingen gedrongen voelde, maar omdat hij behoefte had zijn aandeel aan die ongelukkige historie buiten 't gezicht te brengen. Nu, Marietje meende, dat als tante nog altijd gedrukt ging onder die gebeurtenis, 't dan ook vrij natuurlijk was, dat ze dit openbaarde in minder vriendelijkheid. Zijzelve zou dat, wel is waar, niet doen. Tante Gonne had haar altijd geleerd dat 't zondig was, maar ze meende weleens te hebben opgemerkt dat dit een vrij algemeen gebrek was. En men moest immers geduld hebben met elkanders gebreken?
't Lieve kind nam zich dus voor, tante zoo vriendelijk te bejegenen als haar maar mogelijk was. Zij zoude, zonder laaghartigheid, alles doen wat ze maar eenigszins kon, om oom in zijne goede plannen met Frans te versterken. Meneer Jansen had immers zoo dikwijls met klem betoogd, dat 't geluk van haar broer verzekerd was, als hij maar eenmaal op de kantoorkruk bij Melder zat, en zelfs tante Gonne had dat toegestemd. Ofschoon zij niet begreep, hoe een kantoorkruk en geluk met elkaar samenhingen, zou 't dus wel zoo zijn. 't Was zeker op 't kantoor veel vroolijker en huiselijker dan in het groote huis op de Keizersgracht!
Toen Marietje de kamer, waar oom en tante dezen middag theedronken, binnentrad, herhaalde 't lieve kind al

{==255==} {>>pagina-aanduiding<<}

deze voornemens nog eens kort en snel, evenals een geloovige zijn belijdenis repeteert, zoodra het gewichtige oogenblik gekomen is en de godsdienstige of zedelijke waarheden niet dieper zijn doorgedrongen dan zijn hoofd. Vervolgens ging zij met een opgeruimd lachje op de lippen naar tante en stak haar mondje vooruit om haar te kussen.
Marietje Holster had een allerliefst mondje dat wezenlijk wel waard was gekust te worden. Maar mevrouw Melder bezat de ongelukkige hebbelijkheid, die vele dames van haar stand zich hebben eigen gemaakt, van nooit een hartelijken kus op zoo'n lief mondje te willen drukken, maar zich op de manier van een marmeren beeld door de koralen lipjes te laten zoenen. Zij stak ook nu haar nichtje de linker- of regterwang toe. Tegelijkertijd keek ze haar met verbazing aan. Ze was aan zulke bewijzen van hartelijkheid bij het lieve kind niet gewoon. Ze uitte tevens haar ergernis, dat nichtje zoo'n koude herfstlucht in de kamer meebracht. Zij leed namelijk aan hoofdpijn. Ze kon vandaag volstrekt niet tegen veel drukte.
Marietje kreeg een kleur als bloed bij deze ontvangst. Ze prevelde eene verontschuldiging, die haar vrij onhandig afging. Ze bedwong met moeite een paar tranen, die dreigden te ontsnappen. Zij wist niet, dat tante zoo'n hoofdpijn had. Als zij dat geweten had, zou ze niet gekomen zijn, maar oom had haar door meneer Jansen...
‘O neen, lieve kind!’ - viel tante haar in de rede, - ‘dat is ook volstrekt de bedoeling niet. 't Is heel goed, dat gij gekomen zijt. Ik heb er niets tegen, dat ge een kopje thee voor ons schenkt, want alles wat ik doe is mij te veel, maar ga dan bedaard zitten en praat maar niet te veel tegen mij. Ik vind 't altijd pleizierig als ik hoofdpijn heb, dat niemand er notitie van neemt. Oom heeft zeker 't een of ander met u te behandelen en gij kunt mij dus best missen. Als ik een beetje stil gezeten heb, zal 't misschien wel bedaren.’ Mevrouw Melder maakte hier werkelijk toebereidselen om zich rustig in een hoekje

{==256==} {>>pagina-aanduiding<<}

van de canapé te vleien en verder geen deel te nemen aan 'tgeen er om haar heen voorviel.
Meneer Melder had het plan gevormd om langzamerhand en niet dan na een breedvoerige voorbereiding Marietje en tegelijkertijd zijne vrouw kennis te geven van het plan, hetwelk hij in het belang van Frans gevormd had. Hij meende op niet geringen tegenstand te zullen stuiten als hij met de deur in 't huis viel, maar hoopte dat hij door middel van een paar omwegen zijn doel gemakkelijk en zeker bereiken zou. 't Viel hem dus erg tegen, toen zijn nichtje, zonder dit te willen of te weten, zijn plan in duigen wierp door de mededeeling dat Jansen haar op verlangen van meneer Melder zelven hierheen gezonden had. Nog meer hinderde 't hem, toen zijne vrouw hare meening te kennen gaf, dat hij iets met Marietje te bepraten had wat haar niet aanging. Hij kende die kunsten en wist, dat hij nu bij elk woord een geheimzinnige toehoorderes zou hebben. Daar die gedachte hem wrevelig maakte, was de ontvangst ook van zijn kant tamelijk stroef. Hij gaf zijn nichtje de hand, en zei, dat 'tgeen hij haar te zeggen had, eigenlijk zoo heel veel bijzonders niet was. Jansen had dat waarschijnlijk niet goed begrepen. Hij wou haar alleen maar gevraagd hebben, of ze ook weer nadere berichten van Frans had. Meneer Jansen had hem attent gemaakt, dat de jongen nu al zeventien jaar was en dat 't hoog tijd werd om hem in de een of andere carrière te brengen. De menschen waar hij nu was, konden hem, zooals ze aan Jansen geschreven hadden, niet langer huisvesten. Men zou dus, als hij hem daar wilde laten, naar eene andere familie moeten uitzien, en dat was natuurlijk de moeite niet waard. Nu had hij daarom goedgevonden, den jongen maar hier in Amsterdam te laten komen. Hij kon dan vooreerst onder Jansens opzicht werkzaam zijn op 't kantoor. In dien tusschentijd kon men uitzien naar iets anders waarvoor hij geschikt was, want oom was niet ongenegen om hem een beetje voorttehelpen, maar 't werd

{==257==} {>>pagina-aanduiding<<}

tijd dat de knaap voor zichzelven leerde zorgen. Een jongen van zeventien jaar moest niemand tot last behoeven te zijn. Toen hij zoo oud was, zorgde hij ten minste al voor zijn eigen kleeren. Hij wou nu eigenlijk van Marietje maar eens weten, of Frans zich nooit over 't een of ander had uitgelaten. Was er niets wat hij bijzonder graag zou willen worden? Oom had al eens gedacht over een boekwinkel of een sigarenwinkel....
Marietje moest de hand op haar hart drukken, voordat zij behoorlijk op die vragen kon antwoorden. 't Was of de heele wereld haar ontzonk, terwijl zij haar oom aldus zijne mooie plannen hoorde uiteenzetten. Tevens merkte zij op, dat de hoofdpijn tante niet belette smadelijk te glimlachen bij de lafhartigheid van haar man, die blijkbaar geheel andere woorden sprak dan hij op het hart had. Meneer Melder vervolgde daarop, dat hij gemeend had de belangen van Frans 't best te zullen bevorderen, als hij voor als nog den jongen vrij liet in de keus van eene carrière. Hij zou hem daarbij, hij herhaalde 't, graag helpen, maar de hoofdzaak was natuurlijk de energie van den jongen zelven. Hij, Melder, was er ook door werken moeten komen. Hij zag niet in, waarom anderen dat ook niet zouden doen.
Mevrouw informeerde nu op de meest lustelooze wijze, en alsof ze haars ondanks ontrouw werd aan de verzekering van zooeven, dat zij zich niet met de zaak bemoeien zou, naar de menschen bij wie Frans tot nog toe geweest was. Ze nam daarbij met een flauw glimlachje het kopje thee aan, dat Marietje haar toereikte en maakte de opmerking, dat zij ‘die menschen’ op 't land gewoonlijk zoo lomp vond. Als er van zoo'n jongen als Frans iets terecht zou komen, dan moest hij zeker niet al te lang onder ‘die menschen’ blijven. Hoe oud was hij al? Had ze niet meenen te verstaan, dat hij al zeventien jaar was? Lieve hemel, als 't dan maar niet te laat was, om er die plooien van het land nog uit te krijgen. Ze vreesde wezenlijk

{==258==} {>>pagina-aanduiding<<}

dat het al te laat zou zijn. Ze had voorbeelden gezien, waarbij ze er nooit weer uitgegaan waren. Nog eens, ze hoopte hartelijk dat dit, met Frans niet 't geval mocht wezen. Als ze zich evenwel herinnerde wat voor een scène ze met hem gehad hadden, en hoe de jongen vroeger was opgevoed geworden, dan moest zij er wel aan wanhopen, hoe innig 't haar ook speet.
En wederom liet mevrouw Melder zich achterover in de canapé zakken, alsof deze inspanning haar hoofdpijn tot het ondragelijke had opgevoerd en ze nu onherroepelijk besloten had zich met niets meer te bemoeien.
Meneer Melder achtte 't evenwel noodig zijne vrouw nauwkeurig van alles op de hoogte te brengen. Hij vertelde haar, dat hij brieven van Frans aan Marietje gelezen had en dat hij daarin werkelijk veel gevonden had, wat hem nog al moed op den knaap gaf. Frans schreef een goede duidelijke hand; hij scheen een vrij goed oog op de dingen te hebben en sprak met achting en liefde over de menschen bij wie hij tegenwoordig inwoonde. 't Zou meneer Melder niet verwonderen als dat nog wel wat beloofde, en 't was dan ook alleen in die verwachting dat hij besloten had - Melder sprak hier krachtiger dan gewoonlijk, hij vermande zich om zijn plan met Frans in den vorm van een onherroepelijk besluit aftekondigen - 't was in die verwachting, dat hij besloten had zijn neef op het kantoor te nemen. Hij was een toegevend man, ten minste hij geloofde niet, dat hij strenger was dan anderen, maar als het niet goed ging, als 't bleek, dat Frans geen aanleg had of niet wilde oppassen, dan zou hij onmiddellijk, de handen weer van hem aftrekken. Marietje mocht hem een en ander weleens goed op 't hart drukken. Oom Melder zou met meneer Jansen afspreken, dat Frans ook maar vooreerst bij dezen in huis zou komen. Hij hoopte, dat dit Marietje pleiziér zou doen, en dat zij zich beijveren zou om hem toch vooral elken dag voortehouden wat hij aan zijn oom en tante verplicht was, hoe hij zijne toekomst in de

{==259==} {>>pagina-aanduiding<<}

hand had, en 't zichzelven zou te wijten hebben als 't misliep. Oom Melder zou 't bijzonder lief van haar vinden als zij dat deed. Hij rekende er stellig op. Want al was Frans een paar jaar ouder dan zij, zij had al dien tijd verkeerd in den kring, waarin hij nu voor 't eerst van zijn leven zou komen. Marietje mocht 't ook wel weten; 't was zelfs goed en noodig dat zij 't wist, hoe oom entante bittere teleurstellingen gehad hadden met een anderen neef, dien ze ook hadden welgedaan. Oom zou geen oogenblik aarzelen wat hem te doen stond, als 't met Frans denzelfden weg opging.
Meneer Melder voegde bij deze opwekkingen en vermaningen nog eene menigte andere, welke Marietje het genot van zijn weldaden ten eenenmale vergalden. 't Lieve kind voelde al hare vriendelijke uitzichten en verwachtingen den bodem inslaan. Wat was de blijde tijding van verzoening met zooveel voorwaarden verbonden, ja van zooveel voorwaarden als vijandelijke artillerie voorafgegaan? 't Genot, aan Frans te mogen schrijven dat ze elkaar weldra dagelijks zouden zien en spreken, verdween in rook en mist, als er bij stond, dat oom hem om 't minste vergrijp de deur zou wijzen, en de wijde wereld inzenden? De zaligheid van de blijde verrassing, die zij haren broer mocht bereiden, ging onder al de ‘maars’ en ‘indiens’ welke haar oom haar opdroeg daarbij te voegen, verloren.
Ze zou dat alles natuurlijk niet schrijven. Ze zou Frans wel eens vertellen wat oom daar zooeven gezegd had, als hij in Amsterdam was, als ze hand aan hand met hem zat te babbelen, zooals zij dat bij jufvrouw Rol zoo menigmaal hadden gedaan. Dan zou ze hem meteen kunnen vertellen hoe lief en hartelijk oom somtijds wezen kon, hoe hij heel anders was als ze alleen waren, dan als tante er bij zat. Oom zou zeker ook zoo wezen als hij Frans onder vier oogen sprak. Ze geloofde stellig en vast dat die hem wel zou weten te winnen; en dan, als dat

{==260==} {>>pagina-aanduiding<<}

gebeurd was, als Frans met oom op een goeden voet stond, zou zij den man misschien ook meer recht kunnen laten wedervaren, dan zou 't haar misschien mogelijk wezen veel van hem te houden. Zooals hij daar nu zat, koud en onverschillig voor de kinderen die hij zei te willen weldoen, kon ze niet van hem houden; ja, als zij hoorde, hoe hij tante naar den mond praatte en al zijn goede plannen inkleedde in deftige lessen, dan wist ze niet, hoe zij 't met hem had. Maar ze wist toch zeker, dat er nog een andere oom was dan die nare man, die zooeven gesproken had. Ze glimlachte dus tegen hem en zei dat ze alles zou schrijven, en ondertusschen heel blij was dat Frans weer in Amsterdam zou komen.
‘Nu, dat is goed, lieve!’ antwoordde oom, ondanks zichzelven meegesleept door haar zachtzinnigheid, ‘als hij zoo braaf oppast als zijn zusje, dan zal 't wel gaan,’ maar hij bedwong zich, toen hij zag dat zijne vrouw zich half van de canape oprichtte, en met een flauwe stem aanmerkte, dat de thee van middag zoo erg slap was. Marietje wist wel dat tante daar niet van hield, en vooral als ze hoofdpijn had wel wat ontzien mocht worden. ‘Lieve meid’ - zei ze - ‘je kunt 't niet helpen dat je op die kleinigheden zoo niet let. Bij de Jansens drinken ze zeker altijd slappe thee, maar je hebt, dunkt me, dikwijls genoeg gezien, hoe wij 't graag hebben. Mijn nichtje Constance, die verleden week vertrokken is, wist altijd precies, hoe ik 't graag had. Zij had zoo iets over zich, dat men niet beschrijven kan. Ik zal maar zeggen een aangeboren hoffelijkheid’.... Mevrouw Melder liet zich hier weer achterover zakken en leunde met het matte hoofd tegen het zachte kussen, alsof de vergelijking tusschen Marietje en een wezen als Constance haar te machtig was.
Marietje voelde, dat het bloed haar naar de keel steeg.
De tranen kwamen het arme kind in de oogen, maar zij bedwong zich en beet zich op de lippen. Hoe zacht-
{==261==} {>>pagina-aanduiding<<}
zinnig ze ook was, zij had zoodanige bejegening niet verdiend. Al haar eergevoel kwam op tegen dezen blijkbaren toeleg om haar te grieven. Zij had van tante Gonne geleerd, dat 't zalig is nederig en onderworpen te zijn; dat het de plicht eener Christinne is onrecht te verdragen, maar ook, dat een eerlijk en rechtschapen hart niet behoeft te kruipen voor de machtigen; dat zij fier en vrij het hoofd mocht opheffen als men haar beleedigde.
Mevrouw Melder zag welk een strijd haar nichtje te strijden had en zij meende dat deze gemoedsstemming haar dienen kon. Ze had meer dan genoeg gehoord, om te begrijpen dat ze krachtig zou moeten handelen, wilde zij die mooie plannen van haar man beletten, daar hij - zij 't dan ook voet voor voet eene zelfstandigheid in handelen scheen te willen aan den dag leggen, bij welke haar raad en voorlichting niet meer gevraagd zou worden. Dat maakte haar des te wreveliger tegen het onschuldige kind, dat zij zooeven pijnlijk gegriefd had, en haar hoofdpijn vergetend ging zij dus voort met hare lofrede op Constance.
Nu weten wij allen, dat het prijzen van een ander, met het kennelijke doel om ons door de tegenstelling te vernederen, een van de veelbeproefde en proefondervindelijk uitstekende middelen is om den opkomenden toorn aanteblazen, de boosaardige pijlen van haat en nijd diep in het vleesch te drukken. Verwonderlijk was 't dus niet, dat Marietje zonder directe aanleiding den zakdoek voor de oogen hield en in een onstuimig weenen uitbarstte.
Daarover toonde tante Melder zich echter op haar beurt ten hoogste verbaasd. Zij had niet geweten, dat haar nichtje zoo jaloersch was, dat zij een andere jonge dame niet kon hooren prijzen zonder in tranen uittebarsten. 't Was waar wat zij gezegd had. Constance was een allerliefst en welopgevoed meisje, dat niet verdiende dat men haar benijdde, maar wel dat andere jonge meisjes haar voorbeeld volgden, haar tot model kozen. Ondertusschen als Marietje dat niet verdragen kon, dan wou zij er niets meer

{==262==} {>>pagina-aanduiding<<}

van zeggen. Ze had geen plan gehad 't kind verdriet te doen, maar die thee was slap, dat kon niemand ontkennen, en als men hoofdpijn had, was 't niet aangenaam, als men slappe thee te drinken kreeg....
Op deze manier ging mevrouw Melder nog een geruimen tijd voort tot 't Marietje gelukt was hare aandoeningen meester te worden en te verklaren, dat het dwaas van haar was, zich die aanmerking van tante zoo aantetrekken, en dat er geen jaloerschheid bij ten grondslag lag. Zij was heel blij dat Constance zoo hoog bij tante stond aangeschreven, en benijdde haar dien lof volstrekt niet. 't Speet haar alleen maar, dat zijzelve op dat punt zoo ongelukkig scheen te zijn in haar pogingen om tante genoegen te geven. Zij zou graag haar best doen om dat beter te maken, als zij maar wist, hoe tante 't graag hebben wou, maar dat was haar tot nog toe niet gemakkelijk gevallen.
De jonge dame zei dit laatste met zooveel vastheid en fierheid in hare stem, dat mevrouw Melder de handen in mekaar sloeg en opmerkte, dat zij 't zich toch meer scheen aantetrekken dan ze wel wilde bekennen, maar Marietje hield zich ferm en vatte den toon waarop tante gesproken had, zoogoed ze kon over. Zij was volstrekt niet gevoelig, noch trok zich den lof aan anderen toegezwaaid aan. Ze zou niet weten waarom zij vuur behoefde te vatten op 'tgeen tante over haar nicht Constance dacht; en daarop drukte zij de lippen vast op elkander, alsof ze wilde te kennen geven, dat zij in geen geval een woord verder over dit onderwerp spreken zou.
Mevrouw Melder, die werkelijk eenigszins onder den invloed van die jeugdige fierheid raakte, riep nu juist van pas haar hoofdpijn weer te hulp en kondigde klagend aan, dat die veel erger geworden was dan zooeven. 't Was of Marietje dat ook al weer helpen kon.
De theevisite liep verder koud en vervelend af. Meneer Melder was erg uit zijn humeur, omdat de conferentie dien loop genomen had. Hij had plan gehad zijn nichtje

{==263==} {>>pagina-aanduiding<<}

te verrassen en zie, daar zat 't lieve kind met behuilde oogen en werd in zijn tegenwoordigheid mishandeld door zijn vrouw. Wat kon hij er aan doen? Wanneer hij openlijk als de beschermer van het lieve kind optrad, zou hij olie in 't vuur gooien.
En niet alleen dat Melder niets deed om Marietje te hulp te komen. Hij maakte 't bijna net zoo erg als zijne vrouw. Hij vertelde, bij manier van afleider, hoe hij toevallig in de Jonkerstraat gekomen was en daar kennis gemaakt had met Eggink, maar door de tegenwoordigheid van zijne vrouw mengde hij in die mededeeling weer zooveel deftige opmerkingen over die menschen van minderen stand, dat er van zijn verhaal niets overbleef dan aristocratische hoogmoed en onchristelijke beoordeeling van gevoelens en gewaarwordingen, die hij niet kende. 't Was opmerkelijk - zei hij - hoe die oude man aan zijn kleinzoon gehecht was, maar daarom was 't aan den anderen kant ook zeer afkeurenswaardig dat die kleinzoon den ouden man alleen had achtergelaten. Die vader in Amerika was in de kracht van zijn leven, en zou zich wel door de wereld heenslaan, vooral omdat er een steekje aan los was, maar de oude Eggink was op deze manier anderen tot last. Oom vond 't niet goed, dat menschen als jufvrouw Gonne die soort van zorgeloosheid bij zulke menschen in de hand werkten door hulpvaardigheid en welwillendheid, beide deugden waarvan hij overigens geen kwaad wou zeggen, maar die men schromelijk overdrijven kon. Hij voor zich zou er sterk vóór wezen, dat zoo iemand als Eggink in een oudemannengesticht ging. Die inrichtingen waren er voor. De menschen hadden 't daar wezenlijk heel goed. Ze kregen van alles volop, en als ze ziek werden, dan behoefden geen andere menschen, die hun tijd wel beter besteden konden, uit alle hoeken te komen aanloopen om ze optepassen, zooals nu 't geval was. Hij was, naar hij meende, niet minder menschlievend dan een ander, maar hij hield niet van die valsche philanthropie.

{==264==} {>>pagina-aanduiding<<}

Marietje keek haar oom bij deze ontboezeming met verbazing aan. Was dat ernst of huichelde hij, om der wille van tante, gevoelens, die ze wist dat de zijne niet waren? Hij was immers in zijn hart geen kanibaal. Ze had wel eens meenen optemerken, dat hij met warme deelneming over armen en ongelukkigen had gesproken. En als hij er werkelijk zoo over dacht, waarom was hij dan naar de Jonkerstraat gegaan? Wie had hem daarheen geroepen? Wat anders dan belangstelling in den ouden man kon hem hebben bewogen? Marietje wist niet wat zij er van denken moest. Na de scene van zooeven, gevoelde zij geen lust er naar te vragen. 't Was of er een rilling door hare leden voer bij de gedachte, dat alweer iemand, dien zij innig liefhad, aan de eritiek van tante onderworpen zou kunnen worden. Daarom zweeg zij en keek peinzend voor zich op haar kopje.
Maar juist dat stilzwijgen maakt Melder wrevelig. Hij legde 't uit als gevoeligheid over zijne opinie omtrent den burgerman, en zijne jaloerschheid kreeg daardoor nieuw voedsel. Hij vermeerderde zijne stekelige aanmerkingen en mengde weer den naam van tante Gonne in zijn onvriendelijke beschouwingen van 'tgeen hij valsche menschlievendheid noemde. Dat kleine kromme menschje had een scherp tongetje, dat wist hij bij ervaring, maar ze scheen zich ook bovendien nog al optedringen. Hij vond, dat men de menschen moest ontzien en iemand nooit laten gevoelen, dat men hem een dienst bewees. 't Had hem den indruk gemaakt, alsof Eggink wel wat veel door jufvrouw Gonne en dien meneer West, dat ook al zoo'n bemoeial scheen, werd gepatroniseerd. Dat kon den man toch eigenlijk niet aangenaam zijn. Hij, van zijn kant had een uur met Eggink zitten praten, maar hij geloofde niet, dat hij het gevoel van den ouden kruier beleedigd had. Overigens kon hij niet zeggen, dat die Jonkerstraat hem was meegevallen.
Meneer Melder babbelde hier op dezelfde manier, waarop hij van het eerste oogenblik af gebabbeld had. Hij zei

{==265==} {>>pagina-aanduiding<<}

telkens heel wat anders dan hij zich voorgenomen had te zeggen. Er waren ordentelijke, zedelijke en christelijke denkbeelden, die nog op den rand zijner lippen in alledaagsche, ploertige opmerkingen werden omgezet.
Door een en ander was 't voor alle partijen een verloren achtermiddag.
Marietje kwam dan ook alleszins ontstemd thuis. Zij vertelde aan jufvrouw Jansen en later aan Jansen evenwel niets anders, dan dat meneer Melder haar had opgedragen aan Frans te schrijven, ja vermande zich zoolang de familie bijeen was om vroolijk en opgeruimd over de aanstaande komst van haar broer te juichen, maar ze barstte in tranen en klachten uit, toen ze alleen op haar kamertje was en, zooals zij wel verwacht had, tante Gonne een oogenblik later opdaagde.
‘Ik meende te zien dat gij geschreid hadt, melieve!’ zei Gonne. ‘Gij hebt uzelve geweld moeten aandoen om ons een en ander van uw bezoek bij oom en tante te vertellen. Ik weet zeker, dat ik mij niet vergis. Wat is er toch gebeurd? De mededeeling van uw oom, dat Trans bij hem op 't kantoor en hier bij ons in huis zal komen, mag toch waarlijk wel een blijde tijding heeten. Ik moet zeggen, dat ik dit nog niet zoo gauw van uw oom verwacht had. Ook is 't idée, om dat door u aan Frans te laten schrijven, een allerliefste attentie’.....
‘Och, tante Gonne!’ viel Marietje hier in, ‘ik geloof dat u gelijk hebt. 't Is erg ondankbaar van mij. Ik moest veel opgeruimder zijn dan ik ben, en eigenlijk niet weten, hoe ik oom pleizier zou doen en toonen, dat ik zijn vriendelijkheid op prijs stel. Onze lieve Heer weet ook, dat dit mijn vaste voornemen was, toen ik naar de Keizersgracht ging. Ik zei zelfs nog bij 't binnenkomen van de kamer tot mijzelve: dat ik schandelijk ondankbaar zou zijn, als ik niet heel lief tegen oom en tante was, maar..... ik weet niet, hoe dat kwam,... maar toen tante zoo scherp en bitter tegen mij uitviel, toen was 't of er een emmer ijs-
{==266==} {>>pagina-aanduiding<<}
koud water over mij werd uitgegoten, en toen vond ik oom ook zoo koel en onverschillig, dat ik... geėindigd ben, geloof ik, met heel onbescheiden en ondankbaar te zijn’.... en ze vertelde tusschen hare tranen door al wat er was voorgevallen.
Tante Gonne was een wonderbaar kleinzeerig schepseltje. Toen Marietje daar zoo een en ander vertelde, moest ze de hand herhaalde malen op haar eigen hart leggen, en kreeg ze tevens een onbegrensde behoefte om aan 't eind van die mededeeling het lieve kind te zoenen, wat Marietje heel natuurlijk scheen te vinden, ofschoon 't allen schijn had alsof Gonne dat deed, om te laten blijken hoe zij veel christelijker en menschlievender van aard was dan die rijke mevrouw Melder. Ja, tante Gonne ging in haar onvoorzichtig toegeven aan haar hartstochtelijke indrukken nog verder. Zij liet zich zeer ongunstig uit over de rijke menschen in 't algemeen, die, naar zij meende, den slag niet hadden om een weldaad te bewijzen. ‘Als men iemand iets geeft of pleizier wil doen, dan moet men zijn vermaningen en stichtelijke opmerkingen zoolang terughouden’, zei ze. ‘Daarvoor kan men den tijd altijd nog wel vinden. Om dankbaarheid te wekken moet men het voorbeeld van onzen hemelschen Vader volgen. Als Hij de zon laat schijnen, dan doet Hij dat zoo mild, alsof 't eeuwig mooi weer zou kunnen zijn, en als Hij, na langdurige droogte, regen schenkt, dan klettert 't neer op onze daken en loopen de goten over. Die zegt er niet bij: weet jelui wel, dat ik 't volstrekt niet behoef te doen, dat ik jelui, ondankbare menschen, net zoogoed kon laten verhongeren.’
Tante Gonne had een hooge kleur, toen zij dit zei. Haar vriendelijk stemmetje klonk ruw en hard. Marietje voelde instinctmatig, dat het goede lieve menschje, dat enkel van liefde en zelfverloochening leefde, ook heel boos kon worden en zij had er haar waarlijk te liever om. De teederste moeder wordt immers eene leeuwin, als zij voor hare kinderen vecht? Ook voegde Gonne er nog bij, dat

{==267==} {>>pagina-aanduiding<<}

zij die eigenaardige onkieschheid nog nooit had aangetroffen bij de mindere standen. ‘'t Geen die menschen elkaar geven,’ zei ze, ‘mag schijnbaar minder waarde hebben dan de giften van de rijken, 't is ontegenzeggelijk dat de armen onderling veel meer dank inoogsten dan zij. Ik heb meermalen opgemerkt, dat een meneer met een fijn lakensche jas bijna nooit iets aan een bedelaar geeft, of hij zegt er bij, dat hij hoopt dat de man nu ook zal gaan werken, dat bedelen zonde is en misschien ook wel..... dat de politie hem behoorde optepakken. Evenwel hoop ik niet, dat ik mij bezondig door dit als een algemeenen regel aantenemen. Wat weet ik eigenlijk van de beginselen, waaruit zulke menschen handelen. Uw oom en tante hebben stellig andere goede eigenschappen, die wij niet kennen. Ieder heeft zijn gebreken en wij hebben de onzen ook.’
Die laatste phrasen werden er bijgevoegd op denzelfden zachten en vriendelijken toon, waarop Gonne altijd sprak. Zij was zichzelve weer geheel meester geworden. Toen zij Marietje voor 't laatst een hartelijken kus gaf, terwijl het lieve kind de armen om tante's hals geslagen hield, kon zij met volle overtuiging haar vermanen om de hoofdzaak nu maar alleen in het oog te houden, en de rest van hare ondervindingen voorgoed te vergeten in den slaap.
En toch was Gonne niet volkomen gerast over den indruk, dien zij wellicht zonder 't te willen aan Marietje gegeven had. Ze lag op haar kleine zolderkamertje nog wel een paar uur wakker, eer zijzelve vrede gevonden had met 'tgeen zij had gedaan en gesproken. ‘Als ze ons 't lieve kind maar laten behouden,’ prevelde zij op 't laatst en in die egoïstische gedachte scheen zij rust te vinden, ‘als ze ons 't lieve kind maar laten behouden. Dat groote huis en die rijke menschen lijken haar niet.’



{==268==} {>>pagina-aanduiding<<}

Vier-en-veertigste hoofdstuk.

De winter komt.

't Was een verrukkelijke herfstdag. De zon wierp purperen stralen door het bruine hout en de laatstovergebleven bladeren. Zij kondigde den naderenden winter aan, terwijl zij nog eenige oogenblikken scheen te toeven om een vertrouwelijk praatje te houden over de warme zomerdagen, die weer onherroepelijk waren voorbijgesneld. Als zij hier en daar in de ijle heggen drong, vertoonde zij aan de nieuwsgierige dorpsjeugd de ledige nestjes, waarnaar zij zoo ijverig gezocht hadden, maar die zij door de dicht op-een-gegroeide blaadjes niet hadden kunnen vinden, waaruit de kleine vogeltjes reeds voor maanden waren weggevlogen om, zoodra 't voorjaar aanbrak, zelve op een even veüige plek een nestje te bouwen, terwijl hoog in de ijpeboomen het zoo vurig begeerde kraaiennest prijkte, waarop de vogels neerstreken, alsof zij spotten met de pogingen om ze van hun verheven gebied te verjagen.
Reeds waren de bloemen eene zeldzaamheid geworden in den hof. Hoe zorgvuldig ook gekweekt door de teederste zorg was haar vonnis onherroepelijk geteekend. Zelfs zij, die hier of daar een veiliger hoekje gevonden hadden dan de anderen en in haar bescheidenheid gehoopt, dat de strenge koning van den winter haar zou voorbijgaan, droegen reeds het merk des doods op de kaken. Zij geleken gele taankleurige oude menschen met ouderwetsche

{==269==} {>>pagina-aanduiding<<}

kleeren en verlepte tinten. Men kon 't haar aanzien wat haar lot zou wezen bij de eerstvolgende wind- of regenvlaag.
Domine Bos zat voor het open raam van zijn studeerkamer en keek glimlachend op de toenemende verwoesting daarbuiten neer. Hij was een oud man. Elken dag vertelde hij zichzelven, dat hij een oud man was. Hij had al zooveel zomers zien komen en gaan, en bij elken herfst, die aanbrak, had hij zich voorgesteld, dat het een toegift zou wezen als bij den volgenden beleefde. Maar toch was hij nog fier en krachtig; toch liep hij nog recht als een kaars, en bleef voor geen noordewind tehuis 't Deerde hem niet, dat de frissche herfstlucht door zijne dunne haren speelde. Hij was met kou en wind vertrouwd geworden gedurende zijn herderlijk leven te Ganderkerk. Als de jachtsneeuw hem wilde tegenhouden, wanneer een paar uur van de pastorie af een stervende op zijne komst lag te wachten, had hij gezegd dat 't zijn plicht was daarheen te gaan en dat had hem sterk en gezond gemaakt. Ook heugde 't hem, hoe hij menigmaal voor dag en dauw het veld was ingeloopen alleen om de zon te zien opgaan, of den geur der versche bloemen te genieten, en dat maakte hem vertrouwd met alle jaargetijden. Toen hij in Ganderkerk kwam, was het voorjaar geweest in zijn hart en daarbuiten. Nu de herfst was aangebroken was 't immers ook nog schoon? Straks als de winter kwam zou hij bij den haard kunnen verhalen van de wonderen Gods, en later als het einde daar was, zou de lente weer komen en zijn grafsteen doen schitteren als een monument. Die zon en de Ganderkerkers, welke daar zouden voorbijgaan, hadden hem lief. Kon hij grooter loon op zijnen arbeid verwachten?
Wat had hijzelf anders gedaan dan met zijne kleine kudde den vrede Gods genieten, gelijk de vogels die in zijn tuin rondvlogen, om de laatste zaadjes optezoeken, welke gevallen waren uit de stervende bloemen?

{==270==} {>>pagina-aanduiding<<}

Domine Bos dan zat voor het open raam van zijn studeerkamer, en glimlachend rustte zijn oog op de ontelbare bladeren, waaronder de paden van zijn tuin begraven lagen. Hij had een luchtigen tred gehoord, welke die bladeren deed kraken. Daar onder hem wandelde Laura en zocht of ze uit het laatste lage groen nog een krans kon vlechten voor zijn studeerkamer. Ze was dat elken morgen gewend. 't Was haar eerste bezigheid en domine Bos, wist dat 't tevens haar liefste was. Elken dag, als hij zich neerzette om zijn eenvoudige preekwerk te aanvaarden, of de kleine correspondentie te onderhouden, die zijn werkkring of familiebelangen vorderden, stond daar, boven op zijn eikenhouten lessenaar, een verschgeplukte ruiker, die haar vingers hadden saamgebonden; en, domine Bos kon 't niet ontkennen, dat was het eerste waarnaar hij keek, als hij de kamer binnenkwam. Het lieve kind, dat onder zijne oogen was opgegroeid, was een deel van zijn leven en denken geworden. Zij was de bloem die hem in zijnen herfst de warme zomerdagen weer voor den geest tooverde, hem den glimlach zijner jeugd deed terugvinden in haar vriendelijke oogen.
En Laura was zich blijkbaar van die magt bewust. Het scheen haar genoegen te doen den ouden man tot den slaaf van hare luimen te maken, hem te doen droomen van gevoelens en gewaarwordingen, die lang achter hem lagen, die nooit tot volle rijpheid waren gekomen in het eenvoudige hart van den dorpsdomine. Hoe onbarmhartig kon ze hem plagen! Hoe scheen ze ook nu met opzei niet te willen opkijken naar het venster van de studeerkamer, ofschoon zijn glimlach haar nog meer verwarmd moet hebben dan die bleeke stralen van de herfstzon! Alleen toen ze haar tocht door den tuin volbracht had en niets verzameld dan eenige schrale takken, zag ze schalks naar boven en zei met een pruilend lipje: ‘Ik zou het raam maar dichtdoen, lieve Oom! 't Wordt te koud. De zomer is voorgoed voorbij, 't zal gauw beginnen te vrie-
{==271==} {>>pagina-aanduiding<<}
zen.’ Maar hij sloot het raam niet en trok zijn glimlach niet terug. Zooals zij daar stond, was Laura zelve de schoonste bloem, die hij tusschen de herfstbladeren kon verlangen.
Domine Bos was geen dichter. Als hij 't geweest was, zou hij de slanke jonge dame vergeleken hebben bij de eene of andere Noordsche godin of had hij onder de maagden van het bevallige Kennemerland zijn model gezocht. Nu liet hij 't bij den vriendelijken glimlach waarmee hij op haar neerkeek, bij de stille overtuiging, dat zij een schat zou zijn voor den man, wien zij eenmaal zou toebehooren.
Als hij nu en dan met Palm zat te praten was hij gewoon te zeggen dat zij te goed en tevens te fier voor eene dorpsschoonheid was, dat hij zijn hart wel eens vasthield bij de gedachte, dat haar jonge leven daarheen vloeide in den stillen kring, waarin hijzelf zich gelukkig gevoeld had. ‘En toch’, voegde hij er dan steeds onmiddellijk bij, ‘toch ben ik ook niet gerust op haar toekomst, als zij in een ruimer kring van menschen minder liefde... en minder toegevendheid vinden zal. Want lieve vrind! wij, of laat mij liever zeggen, ik, hebben de kleine dame bedorven. Ze kon altijd alles gedaan krijgen, ze kommandeerde de geheele pastorie. Eigenlijk doet ze dat nog, hoe lief ze ook moge wezen.’
Als domine Bos zoo over zijn nichtje sprak, was Palm gewoon optemerken, dat de kracht en zelfstandigheid welke Laura bij al wat zij deed aan den dag legde, een waarborg waren, dat zij overal haar weg wel vinden zou, dat 't vrij wel 'tzelfde was of ze te Ganderkerk of elders de baas speelde, en dat hij ten overvloede meende, dat domine zich van dit heerschen in de pastorie wel wat meer verbeeldde dan 't werkelijk was. Haar moeder bijvoorbeeld.....
‘O ja,’ zei domine dan ‘haar moeder,... dat is een heel ander geval. Vrouwen laten zich door geen meisjes regeeren; maar zoo'n oude vrijer als ik, die nog niet wijs genoeg is om te weten dat bloemen en tuinvruchten allebei

{==272==} {>>pagina-aanduiding<<}

vergankelijke dingen zijn - zie je, met zoo'n ouden vrijer is 't ook weer een heel ander geval.’
Palm bleef in den laatsten tijd nooit in gebreke zijnen eerwaarden vriend glimlachend aantekijken als deze op die manier over de toekomst van Laura sprak. 't Was immers geen geheim meer voor een van beiden, wie hoogstwaarschijnlijk eenmaal de gelukkige echtgenoot van het lieve kind zou worden; en als alle dingen gebeurden zooals zij meenden en, ondanks al de vroeger gemaakte bezwaren, wenschten, dan was er immers geen twijfel aan, of 't lieve kind zou zelve ook van haar kant daardoor veel kans hebben eenmaal eene gelukkige huisvrouw te zijn? Domine Bos knikte dan ook gewoonlijk, ten teeken dat hij zijn vrind verstond.
Ook nu, terwijl hij daar voor het open raam van zijn studeerkamer zat, kregen de gedachten van domine een ongezochte aanleiding om dien kant optegaan. 't Was evenwel ditmaal niet de glimlach van Palm. 't Was Frans Holster in eigen persoon, die 't klinkje van het hekje opbeurde en den tuin binnentrad, alsof hij hier thuis behoorde; terwijl Laura hem zoo vertrouwelijk en tevens zoo rustig te gemoet ging, alsof 't een afspraak was, dat hij juist nu zou komen. Domine verbeeldde zich, dat hij den stillen handdruk voelde, waarmee zij den jongen welkom heette. 't Was of de herfstlucht er door verwarmd werd. Ofschoon een coelibatair en een oud man, glimlachte domine bij die voorstelling nog vriendelijker.
't Scheen bovendien dat Frans heden juist iets bijzonder aangenaams aan Laura te vertellen had, dat zijne mededeelingen haar een meer dan gewone belangstelling inboezemden. De jonge man liet de hand, die hij genomen had, niet weer los, maar legde die zonder complimenten en zonder wederstand van haren kant op zijnen arm. Daarop voerde hij haar met veel drukte den pastorietuin door, zoo 't scheen zonder aandacht voor iets anders dan 'tgeen hij te vertellen had. Hij keek niet eenmaal op,

{==273==} {>>pagina-aanduiding<<}

toen hij vlak onder het open raam van de studeerkamer gekomen was. Hij scheen niet te vermoeden, dat zijn bejaarde vriend daar zat en op hem neerkeek, terwijl ook Laura diezelfde omstandigheid scheen vergeten te hebben of 't onnoodig te vinden haren makker daarmee bekend te maken.
En, (wat hemzelven nog 't meest verwonderde,) domine Bos, die toch het hoofd van dit gezin, de eigenaar van dezen tuin en wat meer zegt, zooveel als de vader van deze beide kinderen was, voelde dat hunne miskenning van zijne tegenwoordigheid hem niet eenmaal ergerde. Hij was geheel verdiept in het bewonderen van het liefelijke tafreeltje waarop zijn oog rustte. Als hij op dit moment een preek had moeten houden, zou hij gezegd hebben: ‘valt nu maar vrij neer in duizendtallen en bij millioenen, gij bruine bladeren van den herfst!... in mijn pastorietuin is 't toch zomer. Waar de liefde zich vertoont, bloeien op nieuw alle rozen,’... en dat zou hem, eenvoudigen dorpsdomine, noch te dichterlijk noch te sentimenteel geweest zijn.
't Was de innige overtuiging van domine Bos dat er nooit een knapper paar in eenigen pastorietuin der wereld gewandeld had; 't kwam hem eene onmogelijke wreedaardigheid voor ook maar te denken, dat er iemand kon gevonden worden, die dit paar ooit zou willen scheiden. De kinderen waren om zoo te zeggen samen opgegroeid. Hun spelen was onmerkbaar in ernst overgegaan, maar hun hart was in den ernst even onschuldig gebleven als het geweest was bij het spel. Onder het oog van Gods lieve zon en een klein kringetje van belangstellende vrienden waren zij voor elkander onmisbaar geworden, hadden hunne harten zich vereenigd zooals de takken van dezelfde rozestruik zich door elkaar strengelen. Indien beiden desondanks schoon en bevallig omhoog geschoten waren, dan was dit toeteschrijven aan de lente en den zomer, aan den herfst en den winter. Domine Bos ten minste kon geen andere schuldigen ontdekken, als er quaestie was van schuld.

{==274==} {>>pagina-aanduiding<<}

Toen Frans en Laura naar 't scheen elkaar genoeg geheimen verteld hadden, zag domine ze de achterdeur van de pastorie ingaan. Een oogenblik later hoorde hij hunne voetstappen op de trap en traden zij samen de studeerkamer binnen. Eerst nu bleek 't hem, dat hij zich in Laura's gemoedsstemming had vergist; dat er in het lieve kopje, dat onder de wandeling bijna op Frans' schouder gerust had, heel andere dingen waren omgegaan, dan hij, in zijn oudvrijers fantaisie, had uitgebroed. Het was zeer duidelijk dat ze een weinigje ontstemd was door de mededeeiing van Frans, - die daarentegen met een hooge kleur voor den domine stond en zich nauwelijks den tijd gunde dezen behoorlijk te begroeten. ‘Domine!’ begon hij al dadelijk, ‘ik heb Laura verteld hoe gelukkig ik van daag ben. Verbeeld u, mijn zuster schrijft mij, dat oom Melder eindelijk zijn onverschilligheid schijnt te willen laten varen. Ik krijg een plaats op zijn kantoor en kom bij meneer Jansen inwonen.’
Dat was werkelijk eene blijde tijding. Domine Bos wist door Palm, hoe allen, die belang in den jongen stelden, sinds lang, hunne hoop op die verandering in de gezindheid van zijn oom gebouwd hadden. Hij reikte Frans dus de hand, en zei dat hij hem hartelijk gelukwenschte. Tevens keek hij zijn nichtje eenigszins verwijtend aan. Was 't mogelijk, dat zij niet deelde in de vreugde over dat goede bericht? Zag 't lieve kind zoo erg tegen de scheiding op, dat zij vergat, hoe haar eigen toekomst daardoor in een geheel ander licht verscheen?
‘Dat is met recht eene goede tijding, mijn jongen!’ zei domine ‘en waarop niemand van ons had durven rekenen. Ik weet door meneer Palm, dat hij al sinds een halfjaar op antwoord wacht. Hij heeft meneer Jansen attent gemaakt op de wenschelijkheid, dat gij naar elders zoudt verplaatst worden, en mij dunkt dat was heel braaf en goed van hem. Ganderkerk is te klein voor een jongmensch als gij. Als er iets van u komen zal (en dat ho-
{==275==} {>>pagina-aanduiding<<}
pen wij allen hartelijk) dan moet gij zoo spoedig mogelijk van hier. Indien gij nu goed oppast, wat wij wel vertrouwen dat gij doen zult, dan is uw toekomst verzekerd. Ondertusschen zal 't ons wel vreemd zijn als gij hier niet meer zijt, en wij u niet dagelijks zien.’
Domine keek hierbij weer met een berispenden blik Laura aan. Hij scheen haar te vragen, of zij 't niet met hem eens was, dat het in het belang van Frans goed en hoognoodig was, dat hij heenging. De zwakheid, die zij verraadde, deed hem geen pleizier. Zou 't lieve kind egoistisch genoeg zijn, om voor het genoegen van zijn dagelijkschen omgang Frans' geheele toekomst te willen bederven?....
Laura, die bij het raam stond, bemerkte daar niets van. Evenals hare kleine pruilerij door zijn eigen blijdschap Frans ontgaan was, ontging haar de verdenking van haren oom. Ze keek gedachteloos naarbuiten in de paden van den tuin, en scheen de gele bladeren te willen tellen, die daar zooeven vertrapt waren onder hare voetjes.
‘Ik zal u den brief van Marietje zelf laten lezen,’ ging Frans voort. ‘Op 't oogenblik leest meneer Palm hem. Zoodra ik den inhoud kende ben ik hierheen gerend. U begrijpt welk een vooruitzicht 't voor mij is. Ik wilde, dat u en Laura het 't eerst van mijzelven zouden hooren. Mijn oom is, zooals u weet, schatrijk. 't Is de mooiste firma, die er in Amsterdam te vinden is. Oom heeft geen kinderen. Marietje en ik zijn hem 't naast van allen. Als ik alleen de firma maar krijg, ben ik geborgen..... 't Zal ook mij ontzaglijk veel kosten om vanhier te gaan, maar 't moet. 't Zou te dwaas wezen zoo iets te weigeren.’
Bij deze laatste woorden keek hij Laura aan en bemerkte’ nu pas dat zij bleeker zag dan gewoonlijk, dat ze zijn opgewondenheid met een stille smart beantwoordde.
‘Laura!’ zei hij daarom, en zijn toon klonk verwijtend. ‘Denk niet, dat 't mij licht zal vallen vanhier te gaan. Uw

{==276==} {>>pagina-aanduiding<<}

oom weet zoogoed als wij, dat ik meer van u houd..... dan een broer van zijne zuster houden kan, maar..... ik vraag 't uzelve of het niet natuurlijk is, dat ik op 't oogenblik alles vergeet, om alleen aan die tijding uit Amsterdam te denken? Als gij meent, dat ik... daar verkeerd aan doe... als gij wilt, dat ik van mijne mooie vooruitzichten zal zwijgen, zult gij er geen woord meer over hooren. Maar ik meende, dat gij wel begrijpen zoudt... dat indien ik blij ben om die tijding,... dit misschien nog meer om uwentwil is dan om den mijnen.’
Frans maakte werkelijk een vrij mal figuur, toen hij deze laatste woorden uitbracht. Ofschoon hij een eerlijke jongen was en de volle waarheid sprak, scheen het moment om zijn hart te luchten toch slecht gekozen. Hij en Laura waren beiden te eenvoudig en natuurlijk opgevoed voor zulke hartstochtelijke betuigingen. En toch ging hij onmiddellijk op denzelfden toon voort. ‘'t Kan uw Oom niet ontgaan zijn, Laura! dat gij voor mij meer dan eene zuster geworden zijt, dat uwe toekomst en de mijne sinds lang te nauw verbonden zijn, dan dat ik mij over iets zou kunnen verheugen zonder daarbij tevens aan u te denken. Als ik blij ben om deze gunstige verandering in mijn leven, is 't natuurlijk omdat die samenhangt met de zoetste wenschen van mijn hart. Als ik over een paar jaar rijk en onafhankelijk zal wezen, kom ik terug om u te vragen.... al wat ik heb met mij te willen deelen.... Mijn schoonste ideaal zou vervuld zijn als wij dan alle vrinden uit Ganderkerk mochten meenemen, of weken en maanden misschien weer gelukkig zijn in deze stille omgeving, zooals wij tot nog toe, geweest zijn.’.... Frans zou vermoedelijk nog lang op dezen toon zijn voortgegaan als een glimlach van domine hem niet had gestuit. De jonge man was in de beste stemming der wereld om zijn gansche gemoed uittestorten in eenige gloeiende phrases. Doch toen domine hem aankeek scheen elk van die phrases een citaat uit een boek te worden, gevoelde hij, dat ze niet op haar plaais waren in een

{==277==} {>>pagina-aanduiding<<}

kring waar eenvoud en openhartigheid op den voorgrond stonden. ‘Domine weet evengoed als gij, dat ik geen koude egoist ben,’ voegde hij er daarom ongedwongen en op nichtigen toon bij.
‘Neen, mijn jongen!’ zei domine, ‘dat zijt gij nooit geweest en dat zult ge ook, hoop ik, nooit worden. Als ik mij met u verheug in uw vooruitzicht van eenmaal misschien een rijk man te zullen wezen, is 't juist omdat ik dat weet. Ook Laura.’....
Maar Laura was de gunstige opinie van haren oom reeds vóór geweest. Zij kwam van het raam af en voegde zich weer dicht bij Frans. Glimlachend keek ook zij hem aan en terwijl ze hare hand, evenals in den tuin, door zijnen arm stak, zei ze: ‘'t Is waar, ik ben een dwaas meisje en 't is mijn eigen schuld als ik u het recht geef mij te verdenken van datzelfde égoisme, waarvan oom u zoo terecht vrijpleit. Ik behoorde als gij blij te zijn met uwe mooie vooruitzichten. Zie maar, nu ben ik er al blij mee, niet omdat ik daarvan zal profiteeren zooals gij zegt, maar om uwentwil, omdat gij hier in Ganderkerk niet op uw plaats zijt, omdat ons kleine kringetje te benauwd voor u is, omdat, zooals oom en meneer Palm honderdmaal gezegd hebben, 't hoognoodig is, dat gij in een ruimer omgeving komt en ander werk onderhanden krijgt dan, met mij te wandelen en met de heeren te zitten praten. Zij zuilen wel weten hoe 't voor u het best is, en ik ben wezenlijk blij, dat 't er nu toe komen zal. Gij moet vooral niet denken’ voegde zij er haastig bij, ‘dat ik minder opgewonden schijn, omdat de gedachte aan uw gemis mij drukt en ik wenschen zou, dat gij om mij hier kondt blijven. We zullen u, zooals oom reeds gezegd heeft, erg missen, maar daarom mogen wij u niet ophouden. Als 't ons hier al te stil wordt, neemt oom zijn emeritaat en gaan wij ook naar de stad. Ik zou, dunkt mij, wel les kunnen geven; en op een heel klein bovenhuisje zouden wij met ons beitjes en mama wel geborgen kunnen worden. Maar 't zal ons toch

{==278==} {>>pagina-aanduiding<<}

misschien als het er op aankomt te veel kosten, om de pastorie en de goede menschen hier te verlaten. Nu, dan blijf ik met mama maar stilletjes bij ons oude vadertje, totdat ik ook een oud bestje ben.’...
Ze zette, terwijl zij aldus schertsend sprak, zoo'n klein proper mondje, dat 't goed was, dat domine zich in de kamer bevond. ‘Vooral moet ge niet denken, dat ik niet even blij ben... alsof 't mijzelve was overkomen,’ herhaalde zij.
‘En toch keekt ge daareven zoo recht treurig,’ meende Frans. ‘Domine heeft 't zoogoed opgemerkt als ik, dat mijn bericht u stil maakte.’
‘Welnu,’ zei Laura, ‘houd 't er dan maar voor, dat dit was, omdat onze scheiding mij weemoedig aandeed,’ maar ze zei 't op een toon, die domine bevestigde in zijne meening, dat er iets anders achter zat, en Frans pijnlijk aandeed, alsof hunne scheiding in haar oog overschaduwd werd door een leed dat nog grooter zou zijn. ‘Ik dacht niet, dat gij over die scheiding zoo luchthartig en koud zoudt kunnen spreken,’ zei hij.
‘Neen, dat moet ge ook nooit denken,’ viel Laura hem in de rede; ‘als gij dat dacht, zou 't mij diep ongelukkig maken. Denk er alles van wat gij wilt, maar dit ééne iuist niet.’....
Ze keek hem bij deze woorden weder zoo trouwhartig aan, dat hij alle ongunstige vermoedens voelde wegvallen, maar met des te meer aandrang zijne bekommering over haar raadselachtige afgetrokkenheid van zooeven te kennen gaf. Doch Laura zei, dat dit haar geheim was, dat zij niets liever wenschte dan dat 't hem goed mocht gaan, dat zij geen dag zou laten voorbijgaan zonder aan hem te denken en met de vrienden die hij achterliet over hem te spreken, dat zij er op rekende dat hij haar druk, heel druk zou schrijven en dat er niets in Ganderkerk zou kunnen gebeuren, of zij zou 't aan hem overbrieven, met geuren en kleuren, zoodat 't hem zeker spoedig vervelen zou. Ze

{==279==} {>>pagina-aanduiding<<}

was daarentegen ook vast verzekerd, dat hij haar en al wie hem hier hadden liefgehad nooit vergeten zou. Als zij niet volkomen vrij van egoïsme op dit punt geweest was zou zij alle reden hebben om zich ook in haar eigen belang in de heuglijke tijding te verheugen, dat wist ze en dat geloofde ze, maar hij moest nu ook niet verder vragen. Zij had soms kinderachtige invallen. Ook dit was er een geweest, en ze zou haar best doen, dat 't de laatste mocht zijn. Domine kon 't getuigen, dat zij al heel jong zulke grillige, wonderlijke buien gehad had. Maar oompie had ook altijd veel geduld met haar gehad, als ze die aanvallen kreeg.
Frans moest zich met deze verklaring van haar gedrag tevreden stellen, en werkelijk was hij er, onder den indruk van haar vriendelijk gezichtje, voor 't oogenblik tevreden mee. Hij drukte de fijne vingers die op zijn arm rustten, en keek haar lang en diep in de lieve oogen.
Domine Bos vergastte zich aan deze kleine scène, gelijk hij zich aan het tooneeltje in den tuin vergast had. Toch had hij maar half vrede met de houding van Laura. Er bleef iets over, wat hij in verband met haar karakter niet begreep.
Toen Frans weder vertrokken was, om ook aan anderen zijn heuglijk nieuws meetedeelen (en tot die anderen behoorden onderscheiden vrienden voor wie een jongeheer in de stad plichtmatig zijn neus zou hebben opgetrokken) poogde de domine van zijn nichtje te weten te komen, welk geheim zij er op na hield, of liever met een zacht verwijt trachtte hij haar te doen voelen, dat ook hij zeer goed had opgemerkt, hoe zij maar ten halve gedeeld had in de vreugde van haren vriend, dat 't haar moeite gekost had hem hartelijk geluktewenschen. ‘Ik kan 't mij heel goed voorstellen,’ zei hij goedhartig, maar toch niet zonder ernst, ‘dat het bericht u overvallen is en gij u niet zoo dadelijk kondt verzoenen met de gedachte aan de aanstaande scheiding van onzen besten Frans, maar we moeten ons

{==280==} {>>pagina-aanduiding<<}

zelve een beetje geweld aandoen, melieve! Als het anderen geldt, mogen wij zelfs onze edelste en reinste neigingen en gewaarwordingen niet altijd den teugel vieren. De Christelijke liefde doet in dat opzicht veel hooger eischen dan de oppervlakkige zedeleer van de gewone samenleving. Gij begrijpt toch wel, dat 't voor Frans een pijnlijk gevoel was, toen 't scheen alsof gij maar half in zijne vreugde kondet deelen, omdat gij hem te lief hebt (wat ik graag gelooven wil) om de gedachte aan zijn heengaan te verdragen.’.....
Indien dat preekje er op aangelegd was, Laura tot eene kleine boete over haar koele houding jegens Frans te noodzaken, dan vergiste domine Bos zich ditmaal ten eenenmale in zijn gehoor. ‘Beste Oom!’ zei dat auditorium, ‘gij hebt 't heelemaal mis als gij meent dat ik door zulke gevoelens gedreven word, en ik dacht niet, datu de verdenking van Frans in andere woorden nog eens zoudt herhalen. Voor uw straf zal ik u nu ook naar mijn geheim laten raden. Misschien als 't anders uitkomt dan ik vrees, zeg ik 't u nooit van mijn leven, alleen omdat gij zulke leelijke dingen van mij denkt.’
‘Gij zijt een kleine heks’ antwoordde domine, terwijl hij haar de wangen streelde. ‘Zoolang gij mij geen bevredigende verklaring van uw wonderlijke houding van zooeven kunt geven, zal ik blijven gelooven dat gij een egoiste zijt en niet wijzer dan andere verliefde meisjes, die het denkbeeld niet kunnen verdragen, dat de jonge man die haar het hof maakt niet dagelijks aan het tuinhekje zal staan, om haar te vertellen hoe mooi en hoe lief zij is.’
Zij keek hem een paar seconden wezenlijk ernstig aan en scheen te willen vragen, waarmee zij die harde en ondanks den vriendelijk schertsenden vorm zoo wreede vergelijking verdiend had, maar zij bedacht zich in tij ds en zei, terwijl ze hem een coquet tikje op den schouder gaf: ‘Ik zou niet weten, waarom ik er twee galants op na zou houden. Mijn lieve oompie is zoo beleefd en loopt mij

{==281==} {>>pagina-aanduiding<<}

zoo trouw achterna, dat ik geen tweeden noodig heb. Als ze hem maar niet van mij weghalen, ben ik om geen cavalier verlegen.’
De oude domine gedroeg zich onder deze schertsende liefkoozingen als alle coelibatairs. Hij verloor zich in de opmerking, dat zijn nichtje een beeldschoon en hoogstbevallig meisje was; maar vond 't evenwel niet noodig haar dit te zeggen. Integendeel hij zei op gemaakt koelen toon, dat hij volstrekt niet nieuwsgierig was naar haar belangrijk geheim en er geen oogenblik aan twijfelde of zij zou 't hem, ofschoon hij 't niet weten wou, toch wel gauw vertellen. Jonge meisjes konden nooit iets zwijgen als zij een ouden oom hadden zooals hij was, met wien zij de vrijheid namen te dollen en als met een pop te spelen. Ze waren kleine babbelaarsters, al schenen ze ook nog zoo eenvoudig en onnoozel. Dat wist hij al lang. Hij had ze van zijn jeugd af aan zoo gekend.
Nu, dat zou oompie dan toch tegenvallen, zei Laura. Zij kon heel goed zwijgen, ofschoon oom 't wel bij het rechte end had, dat haar hart er heel diep in betrokken was, maar zij kende een ouden oom, die er niets van wist wat er bij jonge meisjes omging. Aan ieder ander zou ze haar geheim vertellen, maar aan zoo'n nieuwsgierigen oom zeker nooit. Foei, de heeren waren veel nieuwgieriger dan de dames. 't Leek er niet naar. -
Domine Bos had nog dien eigen middag een lang en ernstig gesprek met Laura's mama. Indien hij zich opgewekt gevoelde om de edelaardigheid van zijn eigen blijdschap over het geluk dat Frans ten deel gevallen was te toetsen, dan kon dat onderhoud hem daarvoor overvloedige aanleiding geven.
Laura's mama was hoog ingenomen met de heuglijke tijding. Zij zei ronduit, dat haar opinie omtrent de verhouding van Frans en haar dochter daardoor niet alleen gewijzigd, maar geheel omgekeerd werd. Tot nog toe had zij de toenemende genegenheid van de beide jongelui niet zonder

{==282==} {>>pagina-aanduiding<<}

bezorgdheid aangezien. Ze schaamde zich als moeder niet, te zeggen dat zij zich daarover meermalen ernstig ongerust had gemaakt. ‘Wat moest dat gegeven hebben, domine!’ zei ze. ‘Laura niets en hij niets. Mij dunkt wij hebben ellende en armoede genoeg in de familie en, als moeder, mag ik wel zeggen: dat niemand van rozengeur en maneschijn leven kan.’ In dien geest had zij dan ook, gelijk ze nu gaarne bekennen wilde, met Laura gesproken. Als alles bij 't oude gebleven was, zou zij zich als moeder verplicht gerekend hebben daarmee voorttegaan. Op 't laatst zou het haar zeker wel gelukt zijn hare eigen inzichten omtrent dat punt door Laura te doen deelen. Nu evenwel werd de zaak geheel anders. Als ze zei dat 't haar onverschillig was, of haar kind aan een man van fortuin verbonden werd of niet, zou men haar terecht eene ontaarde moeder noemen. Daarom stak zij 't dan ook niet onder stoelen of banken, dat zij er blij om was, en nam zij op zich te zorgen, dat Laura den jongen niet losliet. Zij zou wel weten te bewerken, dat de jongelui elkaar dikwijls schreven. Daar zij nog een verre nicht in Amsterdam hadden, bracht ze domine onder 't oog, dat het zijn plicht was aan die nicht te schrijven en de oude relatie weer aanteknoopen. Laura kon dan van tijd tot tijd eens in Amsterdam gaan logeeren. Zij wist bij ondervinding hoe wankel de genegenheid van de mannen was. 't Was tot nog toe eigenlijk tusschen die twee nog maar kinderwerk geweest. Als moeder zou ze alles in 't werk stellen om te verhoeden, dat de afstand de aanleiding werd tot verandering van relatiën die voor de geheele familie zoo voordeelig en eervol konden worden. ‘Wij zijn door onze ongelukken beneden onzen stand gezonken,’ zei ze tot domine. ‘Er ligt niets onchristelijks in als wij trachten er ons door eerlijke middelen weer bovenop te werken. Vooral voor mij als moeder is dat een heilige plicht.’
Domine Bos beaamde dit alles. De laatste phrase beviel

{==283==} {>>pagina-aanduiding<<}

hem goed. Ofschoon de moraal van zijn nicht, steeds gedekt door haar moederlijk plichtbesef, over 't algemeen zwaar te verteren was, en bovenal vervelend eentonig en oppervlakkig, had ook domine een ordentelijke portie familiezwak en kon hij 't maar slecht kroppen, dat zijn naam door de schuld van sommige bloedverwanten eenen minder goeden klank gekregen had. Evenals alle menschen, die hun leven op een dorp gesleten hebben, keek hij eerbiedvol op tegen de rijke en hooge namen van de stad, was ook bij hem nu en dan als in een vriendelijken droom de wensch opgerezen dat niet hij, maar de arme vrouwen, die hij in zijn armoede tot zich genomen had, en aan zijnen eenvoudigen disch gespijzigd, nog eenmaal het hoofd weer zouden mogen opsteken, en alle kleine vlekjes op zijnen stamboom bedekken met haar geld.
En toch was er een en ander in de redeneering van zijne nicht wat hem niet behaagde. Als hij zijn hart liet spreken, dan maakte 't op hem den indruk alsof die vrouw in staat zou wezen haar dochter te verkoopen; alsof zij even onbarmhartig zou geweest zijn en het hart van haar kind desnoods hebben zien breken, als zij nu vriendelijk en voorkomend was, wanneer Frans een arme drommel was gebleven. Zij behandelde Laura sinds de heuglijke tijding meer als een jeugdige prinses dan als haar dochter. - Als domine 't niet belet had zou zij nog vóór het vertrek van Frans een kleine verlovingsplechtigheid georganiseerd hebben.
Toen domine Bos het geval met Palm besprak, vond hij bij dezen nagenoeg dezelfde gevoelens, ofschoon in minder stuitende termen ingekleed. Ook deze toch verheugde zich oprecht in het besluit van meneer Melder. ‘Ik heb er wel eens anders over gedacht,’ zei hij ‘en, zooals gij u herinneren zult, er ook met u wel eens in geheel anderen zin over gesproken. Ronduit gezegd blijf ik nog altijd meenen, dat 't voor den jongen beter geweest was als hij een halfjaar geleden reeds de wijde wereld was inge-
{==284==} {>>pagina-aanduiding<<}
stuurd, zonder andere hulp dan van zijne eigen handen en zijn eigen hoofd, maar wat zal ik u zeggen? De kans op een groot vermogen wordt iemand niet elken dag gegeven, en de erfenissen zijn schaarsch genoeg om ze op prijs te stellen. Wel beschouwd is er in onze beoordeeling van den rijkdom en de rijken dikwijls veel bekrompens en kleingeestigs. Wij praten er gewoonlijk precies over alsof alle rijke menschen zonder fout aan gebrek aan energie moeten lijden. En dat, ofschoon de ondervinding het ons heel anders leert. Een man van een groot fortuin kan als hij gebruik weet te maken van zijn geld en de breede relatiën die het geld aanbiedt, vrij wat meer doen of liever op vrij wat grooter schaal dan gij en ik. 't Zou dus kinderachtig en onrechtvaardig zijn als wij de gelegenheid om zonder groote inspanning van krachten rijk te worden, maar eenvoudig van de hand wezen. Ik verheug mij daarom oprecht, dat onze jonge vriend waarschijnlijk over een jaar of wat millionair zal wezen, alleen voor de moeite van eenige uren per dag op zijn ooms kantoor te zitten. Lieve Hemel! er zijn er genoeg die hem benijden zullen en hunne wijsheid over hem uitgieten! Laat ons dus eenvoudig blij zijn met de blijden.’
‘Ook omtrent de verhouding tusschen Frans en Laura, heb ik wel eens anders met u gepraat,’ ging Palm voort, ‘dan nu met onze blijdschap over deze verrassende tijding schijnt overeentekomen. Als ik 't voor het zeggen had zou ik Laura wel een man gegund hebben die zijn spierkracht wat meer had kunnen toonen en oefenen in den strijd van het leven, dan nu hoogstwaarschijnlijk met Frans Holster 't geval zal zijn; maar wij willen ook hiervan 't beste hopen. De betrekking tusschen de jongelui is nu te innig geworden, dan dat wij kunnen verwachten dat de afstand verkoeling zal te weeg brengen. Als dat dus tegen den zin van meneer Melder mocht uitkomen, heeft de man 't zichzelven te wijten. Als ze mijn raad gevolgd en maar niet eenvoudig stilgezwegen hadden op de brieven die ik schreef,

{==285==} {>>pagina-aanduiding<<}

dan zou 't misschien heel anders geloopen zijn, maar dat heeft waarschijnlijk niet zoo moeten wezen. Ik zal met een goed geweten tot meneer Jansen kunnen zeggen, dat wij er part noch deel aan hebben, als ze ons ooit verwijten, dat we die genegenheid onder onze oogen hebben laten opschieten.’
‘In den grond der zaak hebben wij hen en zeker onzen jongen vriend een dienst bewezen,’ meende nu domine Bos, ‘voorondersteld zelfs dat de familie er niet mede ingenomen was. Laura is een engel van een meisje. Mij dunkt, een jongen, die de liefde van zoo'n meisje wint, is wel te benijden.’
‘Zonder twijfel’, antwoorde Palm, ‘gij weet hoe ik over Laura denk. Als een van mijn jongens zoo gelukkig was een dergelijk meisje te vinden, zou ik rekenen dat ik een lot uit de loterij getrokken had; maar een andere vraag is, of Laura zich gelukkig zou achten, als zij in eene familie kwam waar men haar met schele oogen aankeek. Evenwel ik stem toe, dat er ook dan nog alle kans bestond, dat zij bij nadere kennismaking haar recht lieten wedervaren. Zoodra men haar goed heeft leeren kennen, kan men niet anders dan van haar houden. Dat is wezenlijk een lichtpunt in de zaak.’
Domine Bos dacht er precies zoo over, en de beide oude heeren verdiepten zich dus met onbeperkt genoegen in den lof van het jonge meisje. Als men niet beter geweten had, zou men hebben kunnen denken, dat ze allebei verliefd op haar waren. Palm, die domine daarin niet toegaf, bemerkte hoe langer hoe minder hoe inconsequent hij werd ten aanzien van zijne vroegere uitgesproken beginselen; ja, 't scheelde heel weinig, of hij was een apostel van den rijkdom en een lofredenaar van de firma's geworden. Hij bleek zóó verrast te zijn door de schitterende vooruitzichten van zijn jongen vriend, dat hij vergat hoe hijzelf honderde malen met ingenomenheid zijn eigen verleden als eenigen waarborg voor zijn geluk en gezondheid had ge-
{==286==} {>>pagina-aanduiding<<}
schetst. ‘Arbeid alleen adelt,’ zei hij wel is waar ook nu, maar hij voegde er bij, dat ook de arbeid van anderen de grondslag van zelfgenoegzaamheid kan worden als, gelijk bij Frans waarschijnlijk het geval zou wezen, de gevestigde naam en het verworven kapitaal maar in goede handen kwamen.
Palm was en bleef, ook bij zijne meest wijsgeerige redeneering over maatschappelijk en huiselijk geluk, een echte Hollander. Gelijk wij allen weten is 't een grondtrek van het Hollandsche karakter: al onze hoop en uitzichten vasttebinden aan ingespannen arbeid op een schralen grond... tot het oogenblik komt waarop wij onverwacht een goudmijn ontdekken. Dan werpen wij de spade neer en grijpen naar het houweel................................
De laatste veertien dagen, die Frans in Ganderkerk doorbracht, waren vol warmte en zonnegloed, al naderde de winter met rassche schreden en werd het voortdurend kaler op de velden. Frans herinnerde zich niet, dat hij ooit vriendelijker natuur gezien of zoeter geuren genoten had. 't Was of alles en allen hun best deden om hem te verzekeren van de liefde, die zij voor hem trouw in 't hart zouden bewaren, of alles en allen hem eene herinnering wilde meegeven aan het eenvoudige en gulle landleven, dat waarschijnlijk voor eeuwig achter hem lag.
Nog nooit had hij Laura zóó diep in de oogen gekeken en nog nimmer had hij daar zooveel in gelezen als hij er nu in las. Nog nooit had hij zijne vriendelijke huisgenooten en de vrinden van de pastorie zóó hartelijk gevonden, of was hij zóó onwederstaanbaar aangetrokken geworden door den ongedwongen toon van welwillendheid, waarmee zij hem trachtten te doen vergeten, dat zijn verblijf inkortte gelijk de dagen krompen. Als hij de neiging van zijn gemoed gevolgd had, zou hij elken avond afscheid hebben genomen om zichzelven den volgenden dag te kunnen wijsmaken, dat 't maar een droom geweest was. En als zij

{==287==} {>>pagina-aanduiding<<}

hem met zijne mooie vooruitzichten plaagden, hunne vrees te kennen gaven, dat hij weldra te rijk en te trotsch zou zijn om aan hen te denken of naar hen omtezien, dan kon hij nauwelijks zijne tranen weerhouden, niet omdat hij zich ergerde over hunne verdenking, maar omdat hij wist hoe 't hen allen ongelukkig zou maken, als 't werkelijk ooit zoo worden mocht tusschen hen. Moeder Palm kwam immers elken avond, als hij reeds te bed lag, op zijn kamertje; ze had, zoo 't scheen, allerlei dingen te redderen en te beschikken, maar Frans wist dat 't alleen was om des te langer bij hem te zijn en, naast zijn bed gezeten, met hem te babbelen over het verledene en de toekomst, alsof zij werkelijk zijn eigen moeder was; en geen uur ging er om, waarin de man, dien hij als een vader had leeren hoogschatten, hem niet aanmoedigde om toch vooral te zeggen waarmee ze hem nog genoegen konden doen, wat hij wenschte en begeerde als hij van hen zou vertrokken zijn.
‘Wel zal 't ons vreemd wezen u te missen,’ zei vader Palm, en het geheele gezin viel als een koor in met de verzekering, dat ze niets ter wereld wisten wat hun allen zoo vreemd zou zijn. En toch, hoe zoet en zalig die laatste dagen ook waren, hoe een geheele kring van vriendelijke en eerlijke menschen ook de handen uitstaken om ze te rekken en den tijd te bezweren dat hij mocht stilstaan om hunnentwil... de laatste dag vóor het vertrek was spoedig daar. Morgen reeds zou Palms wagentje voor de deur staan om onzen vriend terugtevoeren langs denzelfden weg, waarop hij eenmaal als kind naar Eerloo en Ganderkerk gekomen was. Bij een karakter als dat van Frans was die gedachte wel geschikt om hem weemoedig en weekhartig te maken. Al de zegeningen van het stille landleven, al de kleine en groote genietingen van een eenvoudig dorp traden hem voor den geest als even zoovele weldaden, die aanspraak hadden op zijne dankbaarheid. O, gewis, hij zou ze nooit vergeten. Als hij zich krachtig genoeg gevoelde om de verleidingen der hoofdstad, waarop domine Bos hem

{==288==} {>>pagina-aanduiding<<}

vooral in de laatste dagen gewezen had, te weerstaan, dan dankte hij dit aan de frissche, onbedorven lucht, die hij hier had ingeademd en vooral aan de vriendelijke engel, die hier haar leven en haar blijdschap in den omgang met hem had gezocht. Als hij niet bevreesd was voor den invloed van het eentonige werk, dat hem ginds wachtte, dan was 't, omdat hij voelde, hoe hij een voorraad levenslust en gezonde levenskracht meenam uit den kring, die hem hier gelukkig had gemaakt.
Evenwel, wij zouden ons aan overdrijving en op onze beurt aan sentimentaliteit schuldig maken, als wij vertelden dat die indrukken van hetgeen hij zou achterlaten, uitsluitend zijne aandacht vergden. Frans was zeventien jaar. De toekomst die hem wachtte was in zijne oogen een toekomst van louter goud. Was 'tgeen hij hier verlaten moest wonderschoon geweest, nog schooner waren de morgens en avonden die hem wachtten, de gulden gloed van de zon, die zou opgaan en van de zon, die zou nederdalen over het rijke en weelderige Amsterdam.
't Zou dan ook de vraag geweest zijn, of hij wel een grooter plaats voor den weemoed had kunnen inruimen, als de vrienden eens niet zoo bescheiden in hun eischen waren geweest.
‘Ik weet, dat gij ons niet zult vergeten,’ zeide Laura in de laatste oogenblikken. Als gij kunt, zult gij ons schrijven. Als gij een dag kunt uitbreken, zult gij u haasten Ganderkerk weer optezoeken. Wat ons betreft, wij zullen dagelijks over u spreken. Oom en mama zullen uw naam vastknoopen aan hunne wenschen en gebeden voor mij.... en ik zal geduldig wachten.’
Ze zei dit met een gullen lach op de lippen en legde daarbij hare hand op zijn schouder, ‘Gij weet dat ik u vertrouw,’ voegde ze er bij. ‘Wij hebben elkaar niet meer verzekeringen te geven.’
‘Ik vrees alleen maar,’ meende Frans, ‘dat wij ons moeten voorbereiden, op langer scheiding dan ik zal kun-
{==289==} {>>pagina-aanduiding<<}
nen dragen. Gij weet, oom is een man in de kracht van zijn leven. Hij heeft bovendien bij alles zijne eigen plannen en zijn eigen wil. Toch weet ge, dat, al duurde 't ook jaren..., dat ik nooit iemand anders zal liefhebben.’
‘Dat weet ik,’ antwoordde zij, en haar stem klonk vastberaden. ‘Voor 't overige reken ik minder op uw goed geluk, dan, als 't mocht noodig zijn, op uw geestkracht. De weg, die de kortste schijnt, kan soms de langste wezen. Ik heb oom dikwijls hooren zeggen, dat wij het geluk menigmaal zoeken op een zijweg, als wij meenen de hoofdwegen te bewandelen. Ik heb dat nooit recht begrepen, maar in de laatste dagen is mij dit meermalen voor den geest gekomen.’
Zij had wederom denzelfden peinzenden trek op haar lief gezichtje, waarover Frans zich reeds op dien eersten blijden morgen van het heuglijke bericht verontrust had, maar die in de jongste dagen geen oogenblik weer zijne aandacht getrokken had. Meer dan een der anderen was zij hem met teedere liefde en zachtheid genaderd. 't Was of zij elke aanleiding tot pijnlijke herinnering aan dien eersten indruk had willen wegnemen. 't Was dan ook duidelijk, dat deze woorden haar nu onwillekeurig waren ontsnapt.
‘Dat is, geloof ik, weer een staaltje van uwe geheimzinnige ontevredenheid over mijn onverwacht geluk,’ zei Frans met een klein verwijt. ‘Mij dunkt, uw oom heeft, met die waarschuwing tegen de zorgeloosheid nooit iets dergelijks kunnen bedoelen.’
‘Gij hebt gelijk,’ zei ze wederom op luchtigen toon. ‘'t Is dwaas van mij daarop terugtekomen. Gij weet dat ik 't lang te boven was. Maar 't gebeurt mij weleens meer, dat zulke spreuken, of hoe zal ik ze noemen, in mijn hoofd blijven hangen.’
En daarop nam zij zijnen arm en voerde hem voor 't laatst nog weer mee door velden en wegen, overal stilhoudende bij de plekjes waar ze samen hadden gespeeld, toen zij kinderen

{==290==} {>>pagina-aanduiding<<}

waren, of later onvergetelijke oogenblikken doorgebracht, toen zij ouder en zichzelve bewust geworden waren van 'tgeen ze nu argeloos bepraatten als hun wederzijdsch recht en wederzijds hun hoogste geluk.
't Langst verwijlden zij dien laatsten dag in den tuin van de pastorie. Domine moest ze roepen toen reeds de vroege avond inviel en ze nog daar rondwandelden. Frans zag, hoe de roode gloed van de ondergaande herfstzon haar in een kleed van goud wikkelde. Daarop gingen zij naar binnen en zetten zich nog eenige oogenblikken gezellig bij het vriendelijke licht van domine's studeerlamp neer, terwijl Laura's mama eenig huiselijk werk verrichtte en af- en aanging.
Toen vloeide dit Hollandsch stilleventje, waaraan geen enkele hooge tint was aangebracht, met het tafereeltje van zooeven samen, en vormde in het hart van onzen vriend een geheel zoo liefelijk en schoon, dat hij 't nooit weer kon vergeten. Als hij in later dagen van zorg en strijd de oogen sloot, dan zag hij zijne Laura, zooals zij in haar koningsmantel gehuld de stille kamer van de pastorie binnentrad met een kroon van herfstbloemen op de lokken,.... een beeld van liefde en van kracht!
Den volgenden dag bracht Palm zelf zijn jongen vriend naar het station van de naburige stad, waar hij hem indertijd 't eerst had leeren kennen. Onderweg sprak hij veel en ernstig over de jaren van voorbereiding, die nu achter hem lagen, en de dingen, die hem wachtten in de hoofdstad. Palm behoorde tot die open en degelijke naturen, die begrijpen, dat men met een jongen man van zeventien jaar niet moet omgaan als met een kind; dat ze op dien leeftijd gewoonlijk veel meer weten dan wij denken en nog meer vermoeden. Hij noemde een en ander dus zonder schroom bij zijn naam, en sprak over de verleidingen van eene groote stad, met volkomen vertrouwen op het gezond verstand van Frans. ‘Ik ken de kringen, waarin gij mogelijk zult komen, slechts van hooren zeggen,’ zei hij,

{==291==} {>>pagina-aanduiding<<}

‘maar ik ken ze toch genoeg, om te weten dat 't glad ijs is. Naarmate gij gezonder en krachtiger ontwikkeld zijt, zal de verleiding zich meer aan u laten gelegen liggen en zullen hare aanvallen te heviger zijn. Door uw langdurig verblijf op het land, zal zij door hare sieraden en klatergoud u aantrekken en gemakkelijk verblinden. Pas dus op. Laat u niet foppen. Acht uwen vijand niet te gering en wantrouw vooral uzelven.’
Palm ging nog lang op dezen toon voort, en we zouden onwaarheid spreken als wij beweerden, dat Frans niet met wezenlijke belangstelling naar hem luisterde; maar er is een luisteren met belangstelling, 'twelk toch geen onverdeelde toestemming en geen vast voornemen van nadere overweging of ernstige zelfbeproeving in zich sluit, en hierop rekende Palm toch. Frans was nog te zeer vervuld van de indrukken van de laatste dagen en het afscheid van de vrienden te Ganderkerk om een goed toehoorder te zijn, zelfs voor een zoo liberalen en onderhoudenden prediker als Palm. Nog voelde hij den warmen kus van Laura op zijne lippen. Die kus had hem alles beloofd wat een liefhebbend hart beloven kan. Hij zou haar even trouw en even fier terugvinden, indien ook hij eerlijk en trouw dezelfde bleef. Dat wist hij zoo zeker, alsof zij 't hem met even zoovele woorden had toegezegd. Domine Bos behoefde hem daarbij zoo stevig de hand niet te geven en moeder Palm hem niet herhaald aan haar hart te drukken alsof hij haar eigen jongen was. Ze behoefden zich niet allen om het rijtuig te verdringen, om nog een groet en nog een vaarwel te wisselen..... in Laura's oogen las onze Frans dat zij en niemand, wien hij hier had liefgehad, hem zou vergeten, dat hij voor niets bevreesd behoefde te zijn en zich vrij aan de heerlijkste droomen kon overgeven. Hij ging immers eene toekomst tegemoet, aan wier einde Ganderkerk lag, Ganderkerk en Laura, die hem daar wachtte als zijn goede engel en zijn verloofde bruid? Men kan wel begrijpen dat, met zulke herinneringen en gedachten, de

{==292==} {>>pagina-aanduiding<<}

voortreffelijke kleine preekjes van Palm niet veel effect konden hebben. Frans betoonde zich dankbaar voor elke les en terechtwijzing, maar had er toch het rechte genot niet van.
Laat mij bovendien nog eens zeggen mogen, dat de leeftijd van Frans en zijne vooruitzichten de aandacht, die Palm recht had te verwachten, ook al niet in de hand werkten. Men is geen zeventien jaar om ernstige toespraken over dreigende zedelijke gevaren aantehooren, vooral als men op weg is gegaan om een goudmijn in bezit te nemen. Frans zou een saaie jongen geweest zijn, als hij niet het grootste gedeelte van zijn belangstelling aan de toekomst gewijd had, zelfs onder die welgemeende toespraak van Palm niet honderdmaal met zijne gedachten was afgedwaald naar het kolossale kantoor, waar zijn oom hem wachtte, waar hoogstwaarschijnlijk een twintig, misschien wel vijftig klerken hem zouden komen begroeten als den toekomstigen chef van het huis, waaraan zij verbonden waren.
Frans had het kantoor van zijn oom nooit gezien, maar de herinnering aan de weelde en grootheid van Melders huis op de Keizersgracht leefde nog geheel in hem. Het kantoor, dat al dien rijkdom in het leven geroepen had, het kantoor dat die meubels en staatsiegordijnen betaald had, waaruit dat zilver en porselein in die prachtige glazenkast was voortgekomen... 't moest immers nog grootscher en majestueuser zijn dan al die voorwerpen zelve? Frans vroeg aan Palm, dwars door diens zedekundige toespraken heen, hoeveel klerken deze wel dacht dat bij zijn oom op 't kantoor zouden zitten, en toen Palm een getal opnoemde, dat hem bij analogie met een paar bekende kantoren in de naastbijzijnde stad als vermoedelijk en waarschijnlijk voorkwam, vond Frans dat veel te laag geraamd. Hij zou dezelfde meening gekoesterd hebben als Palm driemaal meer geraden had. Straks zou - hoe meer hij Amsterdam naderde - het beeld van het kantoor nog hopger in zijne verbeelding rijzen. Als de trein aan het station der hoofd-
{==293==} {>>pagina-aanduiding<<}
stad stilhield, zou 't hem niet vreemd zijn, indien de heele stoet van bedienden op het plankier stond om den jongen chef te begroeten.
Frans Holster had van de wereld, waarin gij en ik ons bewegen, om zoo te zeggen nog niets gezien, maar van de ideale wereld, waarmee onze verbeelding zich voedt, waardoor wij het hoofd boven water houden als het leven zijn golven opzweept, had hij meer gezien of liever meer gevoeld dan de meesten onzer op zijne jaren. Zijne liefde voor Laura was in den stillen kring van Ganderkerk gerijpt tot de volle kracht, die wij noodig hebben om alles te durven en alles mogelijk te achten. Als hij ware opgeroepen tot een heldendaad om haar te verdienen, zou hij geen oogenblik getwijfeld of geaarzeld hebben. Nu hij niet ging om te strijden, maar alleen om te zegepralen zoo 't scheen, aanvaardde hij óók den schat van idealen, die men hem voor de voeten strooide als zijn wettig eigendom. Is iemand onzer op zijn zeventiende jaar soms eenvoudiger of bescheidener geweest? Het kantoor van zijn oom, met de geldkisten in de lange en diepe kelders, waaruit het goud als uit een mijn te voorschijn zou komen, was voor hem het paleis eener fee. Als hij zijn voet op den drempel zette, zou de deur vanzelf openspringen. Zoodra hij wenkte, zouden de gedekte tafels uit den grond oprijzen. Was hij niet de vermoedelijke troonopvolger, de schoone Prins, die het paleis zou bewonen? En waarom Zou hij niet hebben voortgedroomd, dat hij die Prins was? Er was immers niets zondigs, niets zelfzuchtigs, niets onedelmoedigs in hem? Als hij met zijnen tooverstaf door de zalen wandelde en overal de wanden aanraakte, totdat de paarlen en robijnen over den vloer rolden, was 't immers omdat hij een bruidskleed voor zijne Laura noodig had, zooals nog nooit een koningskind gedragen had, omdat hij Marietje en al zijne vrinden verrassingen wilde bereiden en overstelpen met de bewijzen zijner liefde. Hij zou 't Ganderkerk doen heugen, dat hij daar de schoonste en vrien-
{==294==} {>>pagina-aanduiding<<}
delijkste dagen had doorgebracht. Als hij er terugkeerde om zijne Laura aftehalen, zou het stille dorp weerklinken van den hoefslag zijner schimmels, maar hijzelf zou den ouden knecht uit de herberg even vriendelijk groeten als hij dat elken morgen en elken middag had gedaan. Domine Bos had hem zoo dikwijls gewaarschuwd tegen den hoogmoed... o hoogmoedig zou hij zeker nooit worden! Veeleer liep hij gevaar niet deftig genoeg te zullen zijn en aan zijne minderen te weinig ontzag inteboezemen,.... maar dat zou hij ook wel leeren.
Ook ten opzichte van zijn oom en meneer Jansen had Frans de edelste voornemens, zooals die alleen in een vrije, aartsvaderlijke omgeving kunnen ontstaan. Hij kon aan zijne verhouding tot hen denken zonder het onaangename gevoel, dat hij voor hen zou behoeven te kruipen. Dat idee van kruipen hebben we immers zeer bepaald aan de beschaving of liever aan de samenwoning in steden en maatschappijen te danken. In 't oog van Frans was niets eenvoudiger en natuurlijker dan dat hij hen als zijne meerderen moest eeren en hoogachten en, omdat hij van niets af wist, zich als een nederig en gewillig leerling aan alles onderwerpen, wat zij verkozen van hem te vragen. 't Kwam niet bij hem op, dat dit ooit iets verkeerds of vernederends zou kunnen zijn. Domine Bos had hem den weg der zaligheid zonder eenigen pijnlijken dwang leeren kennen. Elk leerstuk was hem voorgelegd met een beroep op zijn gezond verstand en zijn eigen oordeel, zoodra hij oud genoeg geweest was om te weten wat verstand en oordeel zeggen. Desgelijks had Palm hem steeds trachten inteleiden in de dingen die hijzelf wist, zooals een vader zijnen zoon poogt voortebereiden tot zelfstandigheid en eigen inzicht. Als Frans, wat in de twee laatste jaren nog al eens gebeurd was, een ander inzicht had, mocht hij dat vrij meedeelen. 't Werd dan onmiddellijk gewikt en gewogen als iets wat mogelijk dienen kon om de zaak in quaestie nog beter toetelichten. Nooit was er eenig

{==295==} {>>pagina-aanduiding<<}

idee van dwang of overreding geweest. En toch was Frans ten volle overtuigd, dat die beide mannen altijd gelijk gehad hadden. Ook in zijne correspondentie met West had steeds het gemeenschappelijk overleg op den voorgrond gestaan. Zou onze jonge vriend zich dan eene andere verhouding hebben kunnen voorstellen, nu hij ging om practisch te leeren wat hem door Palm in theorie als de groote hefboom van het onderling verkeer der volken en de welvaart van ieder land was voorgesteld? Hij zou aan de hand van zijn oom en diens boekhouder al de geheimen van den handel leeren kennen, en 't aan hen te danken hebben als hij een degelijk koopman werd. Dat daarbij iets anders dan gehoorzaam volgen en welwillend bevelen kon te pas komen scheen hem ondenkbaar. Och, hij wist niet, dat ijdelheid en betweterij ook haar tol eischen in dit leven, dat wij vaak meer te stellen hebben met elkanders kleine gebreken, dan met de groote qualiteiten, waardoor wij den roem van onzen tijd en de bewondering onzer kennissen zijn!...
Alles te zamen genomen kon Frans dus met een opgeruimd hart afscheid van Palm nemen, en, nadat deze met de zwartjes den terugtocht reeds weer aanvaard had, het vertrek van den spoortrein in het station afwachten. Ofschoon voor de eerste maal in zijn leven aan zichzelven overgelaten, bleef hij vrij van dat beklemmende gevoel van verlatenheid, 'twelk wij allen kennen. Hij liet een gelukkig verleden achter zich en had een glansrijke toekomst voor zich.
Die aangename stemming vormde een vrij sterke tegenstelling met die, waarin de eenige reiziger, die zich op dat oogenblik in de wachtkamer bevond, oogenschijnlijk verkeerde. De man zat met een groot glas port voor zich en keek, terwijl hij zijn glas met langzame teugen uitdronk, den jongen man met een nieuwsgierigen blik aan. Toen Frans dit met eene vriendelijke opmerking over het weer en een bescheiden vraag naar het juiste oogenblik van vertrek beantwoordde, werd die blik evenwel een weinig zachter en scheen 't dat de man niet ongenegen was een

{==296==} {>>pagina-aanduiding<<}

praatje te beginnen. ‘Moet de jongeheer naar Amsterdam?’ vroeg hij met iets beschermends in zijn toon. ‘Ik ga daar ook naar toe. We hebben nog een half uurtje den tijd.’
Met al de gulheid zijner zeventien jaren beantwoordde Frans de vraag tot hem gericht toestemmend, ja, hij was terstond bereid te vertellen, dat hij van Ganderkerk, een klein plaatsje bij Eerloo, kwam, en zooeven gearriveerd was, met dat mooie span zwartjes, dat meneer misschien wel had opgemerkt. ‘'t Zijn een paar krasse loopers’, voegde hij er bij, ‘ze behooren aan meneer Palm. Ze zijn al niet zoo heel jong meer, maar er zijn er niet veel, die 't hen verbeteren zullen. Heeft u ze opgemerkt?’
‘Ja,’ zei de andere. ‘Ik heb ze gezien, maar ik ben geen kenner van paarden en heb er dus minder op gelet. De jongeheer gaat dan zeker eens naar Amsterdam logeeren. 't Is wel de moeite waard als u er nooit geweest zijt.’
‘Neen,’ antwoordde Frans, ‘dat is nu juist 't geval niet. Ik ben wel meer in Amsterdam geweest. Eigenlijk behoor ik er, om zoo te zeggen, thuis,’ en hij vertelde door welke omstandigheden hij in Ganderkerk gekomen was en wat hem nu naar de hoofdstad dreef. Daar hij 't op een eigenaardig vriendelijken toon deed, helderde het stroeve gelaat van zijn overbuurman gaandeweg op. Toen deze den naam van Melder hoorde, werd hij zelfs zeer attent en knikte een paar maal ten teeken van goedkeuring. Zelfs presenteerde hij ook den jongenheer een glas port, toen de knecht hemzelven op zijn verzoek een tweede gebracht had. ‘Als ik mij niet geheel vergis’ zei hij ‘zijn we nog zoo wat kennis van kenniswege. Als ik u wel begrijp, zult gij op het kantoor van meneer Melder een neef van mevrouw vervangen, die 't, naar ik weleens gehoord heb, niet al te best heeft laten liggen. Ook kent gij dan zeker meneer West wel?’
Zoodra de man dien naam noemde, was Frans op zijn praatstoel. Hij kende meneer West niet alleen, maar hij

{==297==} {>>pagina-aanduiding<<}

had de grootste verplichtingen aan hem. De gedachte dat hij hem weer dagelijks zou zien en evenals vroeger hooren praten over duizenderlei dingen, waarvan hij altijd heel andere indrukken wist te geven dan een ander, was hem een bron van genoegen. ‘Toen ik nog een jongen was en op school bij meester Havelhorst, heeft meneer West zich mij aangetrokken, alsof ik zijn eigen zoon was,’ zei de jonge man met vuur. ‘Zijn brieven, die ik alle trouw bewaard heb, waren mij altijd een prettige verrassing, 's Winters avonds heb ik er menige passage aan de Palmen uit voorgelezen. Ik wil wel erkennen, dat hij mij dikwijls tot nadenken heeft gebracht door zijn vriendelijke opmerkingen en dat ik veel aan hem te danken heb.’
‘Ja, ja,’ antwoordde de andere, ofschoon hij zich een oogenblik wrevelig op de lippen gebeten had, ‘mijn oude vriend West is een verstandig man; dat moet gezegd worden. Wij zijn door allerlei omstandigheden van elkaar vervreemd geworden. Vroeger zag ik hem, om zoo te zeggen, dagelijks, maar 't is ons gegaan zooals dat veelal gebeurt, de een in links en de andere rechts gegaan, en dan loopt men elkaar op 't laatst voorbij, alsof men elkaar nooit gekend had,’.... en hij informeerde met veel belangstelling naar zijn ouden vrind. De openhartigheid, waarmee Frans hem alles vertelde en de warmte vooral waarmee deze over West sprak, maakte ook zijn gemoed warm. De trek van misnoegen en ontevredenheid week van zijn gelaat en hij scheen met zichzelven in tweestrijd of hij niet nog meer zou zeggen om zijne oude vriendschap met West en de latere verkoeling te verklaren. Doch hij deed 't niet. Hij gaf zelfs met kennelijk opzet aan het gesprek eene andere wending en begon uitteweiden in den lof van het groote kantoor van Melder. Naar al wat hij daarvan gehoord had, was 't een huis zooals er maar weinige in ons land bestonden. ‘De historie met dien neef waarop ik straks doelde,’ zei hij, ‘heeft er wel is waar geen goed aangedaan. De menschen beweren dat zulke leelijke bedriege-
{==298==} {>>pagina-aanduiding<<}
rijen op een solied kantoor eene onmogelijkheid moesten zijn, maar dat is mijns inziens zeer onbillijk. De beste patroon kan er niet voor zorgen, dat er nooit eens een schobbejak onder zijn personeel schuilt, en meneer Melder heeft alles uit zijn eigen zak betaald, zoodat niemand zich te beklagen heeft. Overigens kan men 't iemand op zijn gezicht niet lezen of hij een deugniet is of niet, ten minste niet als hij tot de Tekels behoort. Dat is een ras waarop geen sterveling staat kan maken. Ze kijken als een aanspreker, wanneer zij uit stelen gaan, dat verzeker ik u. Heeft meneer West u niet verteld of geschreven, hoe die Antoine Tekel een halfjaar geleden huis gehouden heeft op het kantoor?’
Neen, meneer West had Frans daarover nooit direct geschreven of gesproken. Wel wist hij er zoo wat van, dat er vroeger een neef van zijne tante op 't kantoor geweest was en dat daarmede 't een of ander gebeurd was, maar hij had er nooit 't rechte van te weten kunnen komen. ‘Toen ik er mijn zuster, die bij den boekhouder van oom Melder in huis is, een paar maal over geschreven had, kreeg ik van hemzelven een antwoord. De geruchten van 'tgeen er gebeurd was, schreef hij, waren zeker vergroot en verbreed tot mij gekomen. 't Was de moeite niet waard geweest er zooveel beweging over te maken. Als hij mij later sprak, zou hij er mij wel meer van vertellen.’
Nu daarín, zei de onbekende heer, herkende hij geheel en al eenen Amsterdamschen boekhouder. ‘Gij moet weten dat die historie van Antoine Tekel mij meer dan anderen heeft gehinderd en nog hindert,’ voegde hij er bij, ‘omdat zij de eerste oorzaak is, waardoor ik eene familie, die mij zeer veel vriendschap bewezen heeft, en eenen jongenheer, aan wien ik bijzonder gehecht was, weer naar den Oost heb zien vertrekken. Ik ben gisteren juist van Rotterdam hierheen gekomen, waar ik afscheid van hen genomen heb. Ik had geen lust direct naar huis te gaan en heb daarom een om-
{==299==} {>>pagina-aanduiding<<}
weg gemaakt. Als je eenige goede vrinden hebt vaarwel gezegd, kom je altijd vroeg genoeg weer thuis,’ zei hij met een bitteren glimlach, waaraan Frans geen andere dan een eervolle beteekenis hechtte. ‘Ik voel mij meer dan ooit alleen op de wereld. Ik heb een oogenblik de gedachte gehad... met hem meetegaan.’
Frans vond na deze vertrouwelijke mededeelingen en de daarbij gevoegde toespelingen op de gevoelens van vriendschap, waarmee zijn nieuwe bekende over de bedoelde familie sprak, aanleiding om meer bijzonderheden van die geheimzinnige gebeurtenis op zijn ooms kantoor te vragen, en de andere had geen reden om zich bescheiden te toonen. ‘Als ik zei, dat die schavuit van een Tekel de oorzaak is, dat mijn neef Dolf Meinert met zijn familie weer naar de Oost is getrokken, moet gij mij wel begrijpen’ zei hij. ‘Ik zeg niet, dat 't zonder dat ook niet zou gebeurd zijn, maar dan toch zeker vooreerst nog niet en voor mij is elke dag er een. Ik ben niet jong meer, en als men zich op mijn leeftijd door jonge menschen voelt aangetrokken, dan is dat gewoonlijk voor 't laatst. Men sluit zoo licht geen nieuwe banden.’
Ofschoon de gulhartigheid, waarmee hij zijn hart voor Frans uitstortte, deze laatste bewering logenstrafte, voelde deze zich toch aangetrokken tot den vreemdeling, en zei daarom, dat hij zich dit zeer goed kon voorstellen en 't recht jammer vond, dat 't zoo gebeurd was. Als 't niet al te onbescheiden geweest was zou hij er bij gevoegd hebben, dat hij hoopte, dat de jonge man met goede vooruitzichten naar Indië vertrokken was, maar hij behoefde die gedachte niet uittespreken. De andere voorkwam hem met de verlangde mededeeling. Hij twijfelde niet of zijn zwager Meinert zou 't er daarginds wel weer ophalen. 't Was een handige vent en ook Dolf zou spoedig 't een of ander weten te vinden, waardoor ze allemaal weer net als vroeger op een grooten voet zouden kunnen leven; maar ze zouden toch zeker in de eerste jaar of wat niet weer in

{==300==} {>>pagina-aanduiding<<}

Holland komen, en tegen dien tijd zou hijzelf stellig van verveling en verdriet gestorven zijn. Hij vond 't leven niet de moeite waard, als er zooveel jaren af moesten door allerlei misselijke incedenten, die de hechtste banden verscheurden en dikwijls al de zonnestralen onderschepten, waarin een arme drommel als hij zich koesterde.
Deze laatste opmerkingen waren natuurlijk meer voor den man zelven dan voor Frans bestemd. Ze waren te vertrouwelijk en te poëtisch om aan een bekende van een kwartier te worden verkwist, maar ze bewezen daardoor juist dat de man innerlijk verdriet had, dat de wrevel, die nu en dan uit zijne woorken sprak, eene diepliggende oorzaak moest hebben. Frans gevoelde dat evenwel meer dan d at hij 't begreep. Hij keek zijnen mede-reiziger met medelijden aan, en zei werkelijk te hopen dat deze zich de scheiding langer voorstelde dan ze wezen zou. Daarop vroeg hij weer met aandrang naar de algemeene opinie omtrent zijn oom, en of de bedoelde catastrophe het huis geen kwaad had gedaan.
‘Nu merk ik, dat gij uw oom of liever diens kantoor maar half of eigenlijk in 't geheel niet kent,’ was 't antwoord. ‘Gij begrijpt toch wel, dat 't voor zoo'n zaak net zoogoed als niets is of zij een halve ton verliest of wint, en dat zoo'n schelm van een jongen nooit zooveel kan meenemen, dat een firma van dat gewicht ondersteboven rolt. Uw oom heeft dan ook wel gezorgd, dat er geen haan naar kraaide. Ondertusschen wou ik, dat hij mijn armen neef Dolf ook maar betaald had wat deze van dien Antoine Tekel hebben moest. Ik zie er nu tegen op, in Amsterdam terugtekomen. Ik heb er wel een heirleger van vrinden, maar ik geloof niet, dat 't met die gaan zal.’
Hij zei dit op een toon van bitter beklag. 't Was duidelijk dat het lot hem, naar zijne opvatting een zeer groot onrecht gedaan had, door zijn neef en makker van hem afterukken; en wij, die den vreemden heer reeds lang

{==301==} {>>pagina-aanduiding<<}

herkend hebben en er meer van weten, dan Frans Holster, begrijpen dat volkomen.
Sam Beever vond 't werkelijk een wreedheid zonder wederga dat de stroom des levens hem van zijnen jongen neef gescheiden had. Indien er iets was wat hem tot ernst en welgemeenden wrevel kon stemmen, dan was 't dit. Hij had als meer menschen van zijn slag zich in de laatste jaren aan eene levenswijze gewend, die niet met zijn leeftijd overeenkwam, en stond nu verlegen met zijn figuur in de wereld, verlegen met zichzelven. In plaats van met zijne tijdgenooten gelijk op te gaan, had hij den loop der dingen geweld willen aandoen, was hij op den leeftijd, waarop de ernst ons aan den rustigen huiselijken haard pleegt te komen opzoeken, er op uitgegaan om met jongens van achttien en twintig jaar de meest ordinaire verstrooiingen natejagen. Daarin had Dolf hem trouw ter zij gestaan, was deze, meer dan Sam geweten en gevoeld had zijn Mentor geweest. Nu hij hem verlaten had, stond Sam als een onervaren knaap alleen in de wereld. Hij had geen lust om zijn koffiehuisleven voorttezetten. Hij wist, dat hij de risée van Dolfs vrienden zou zijn als hij hen opzocht zonder de bescherming, welke Dolf hem had verleend. En hoe zijn buiselijk leven was, weten wy. Ook had hij, die eertijds niet zonder aanleg en talent geweest was, in de laatste jaren alles verzuimd en verwaarloosd van 'tgeen hem vroeger in de eenzaamheid zou getroost hebben. Als een man die in verre landen gezworven had, zou hij dus weer ronddolen door de straten van Amsterdam; alsof er een vloek op lag, zou hy ook van den rijkdom, waarvoor hij zichzelven en zijne vrijheid verkocht had, geen oogenblik genot hebben.
En toch weten we, was Sam Beever niet slecht noch ongevoelig voor indrukken. De gloed waarmee Frans over zijne schoone vooruitzichten sprak, had hem meegesleept. Guller dan bij zijne ongelukkige gemoedsstemming mogelijk scheen, ging hij voort naar hemtehooren en alles wat

{==302==} {>>pagina-aanduiding<<}

hijzelf op 't hart had te vertellen. Als iemand, die onbekend was met de onderscheiden omstandigheden waaronder deze nieuwe kennismaking plaatshad, dit tweetal had gadegeslagen, zou hij gewaand hebben dat Sam Beever een nieuwe poging waagde om weer jong met de jongeren te zijn. Zoo fideel zat hij weldra met onzen Frans te keuvelen. Toen de conducteur het sein tot vertrek kwam geven, had hij nauwelijks opgemerkt dat de wachtkamer volgeloopen was. In de bekoring, die het jonge en frissche voor dit verfehlte leven bezat, was hijzelf weder jong en frisch geworden. Ze namen plaats in denzelfden waggon en praatten nog druk met elkander over alles en allerlei, toen de spoortrein aan het Amsterdamsche station stilhield. Frans moest beloven dat hij zijnen nieuwen bekende eens heel spoedig zou komen opzoeken en onze jonge vriend deed dit met warmte en volkomen bereidwilligheid. Er was bij Sam geen grein van den wrevel en de norschheid van straks meer te vinden. Sam Beever scheen werkelijk tien jaar jonger te zijn geworden.



{==303==} {>>pagina-aanduiding<<}

Vijf-en-veertigste hoofdstuk.

Weder in de groote stad.

West had Marietje afgehaald om samen naar het station te gaan. Onderweg liepen ze bij Eggink aan, wien West gemakkelijk overhaalde hen te vergezellen. ‘Wij hebben den jongen samen uitgeleid,’ zei West, ‘we zullen ook de eersten zijn om hem welkom te heeten. 't Is maar jammer dat Frits er nu ook niet bij is.’ Ja dat vond Eggink om vele redenen ook jammer. (West zag wel dat hij maar niet veel naar die redenen moest informeeren). ‘We hopen binnenkort ook samen weer naar 't Nieuwediep te trekken, vriend Eggink!’ zei hij daarom. ‘Wij oude lui zijn toch eigenlijk voor niet veel anders in de wereld, dan om 't jonge volk wegtebrengen en weer intehalen. Ik ben maar recht benieuwd of onze Frans er nog net zoo goed uitziet als verleden jaar, toen ik hem te Ganderkerk heb opgezocht. 't Zal hem veel gekost hebben daarvan te scheiden. De jongen had 't er haast al te goed.’
Onderweg spraken ze veel over de beste manier om Frans die vriendelijke herinneringen aan de vrinden, die hij verlaten had, zoo mogelijk te vergoeden. Marietje vooral was vol plannetjes waarin Frans de hoofdrol zou spelen. Daar zij elkaar als kinderen hadden verlaten, viel 't haar moeilijk zich voortestellen, dat de jonge man zijn tijd voor-
{==304==} {>>pagina-aanduiding<<}
namelijk aan het kantoor zou moeten besteden; dat de gelelegenheid om met zijn zusje uittegaan maar niet voor 't grijpen zou leggen. ‘Oom Melder zal hem wel wat anders te doen geven, dan met u rondslenteren en den kostelijken tijd verbeuzelen,’ zei West glimlachend. ‘Gij jonge meisjes heb niets beters te doen dan als vlindertjes te fladderen en dat is goed ook. Daardoor is de wereld een beetje minder prozaïsch dan ze anders wezen zou, en kunnen wij 't er ten minste nog uithouden; maar Frans krijgt nu een grooten en gewigtigen werkkring. Hij zal hopen we, weldra meer van het oostelijk en westelijk halfrond weten dan wij met onscdrieën, en brieven schrijven aan menschen, die wij nooit hebben hooren noemen, en die in hun geboorteland toch net zoo beroemd zijn als meneer Melder hier in Amsterdam. Als iemand zulke zaken in 't hoofd heeft dan moet men geen gekheid met hem maken. Frans wordt nu een steunpilaar van de beurs, een vraagbaak voor het maatschappelijk verkeer der volken, een van die mannen door wier invloed Amsterdam groot zal worden, die bestemd zijn.... enfin vraag de rest maar aan meneer Jansen. Ik ben niet meer dan een leek in 't vak. Jansen weet er alles van, wat zoo'n koopman al is en worden kan.’....
Er was in deze woorden een zekere ironie die Marietje ontging, maar die baas Eggink zijnen geleerden vriend eenigszins verbaasd deed aankijken. De man herinnerde zich een vroeger gesprek over een dergelijk onderwerp, waarbij West op een geheel anderen toon, en in anderen zin gesproken had. ‘Gij vindt 't toch zeker evenals wij eene allergelukkigste gebeurtenis voor den jongenheer Holster, meneer West!’ zei hij, ‘dat zijn oom zoo goedgunstig over hem gedacht heeft en hem een plaatsje op zijn kantoor ingeruimd. Zelfs jufvrouw Gonne was den koning te rijk, toen zij 't mij vertelde. Ze noemde het een bewijs, dat er een God in den hemel is, en dat de menschen nooit zoo slecht zijn als wij wel denken en ik was dat vol-
{==305==} {>>pagina-aanduiding<<}
maakt met haar eens! 't Is een zeldzame gelegenheid voor een jongmensch.’
‘Ja, ja,’ antwoordde West, ‘ik geloof, dat je gelijk hebt, vrind Eggink! 't Is een zeldzame gelegenheid voor een jongmensch en 't is geen wonder dat al de vrinden van Frans hem van harte feliciteeren. Jufvrouw Gonne vooral weet wel wanneer ze blij en wanneer ze bedroefd moet wezen, ze heeft evenals alle vrouwen altijd in 't geheim zoo'n beetje gewerkt om dit gedaan te krijgen. 't Zou mij wezenlijk niet verwonderen als 't later bleek haar werk geweest te zijn. Ik denk, dat ze, zonder dat wij 't weten, dien oom Melder eens goed onder handen genomen heeft en hem eens duchtig de les gelezen.... We zullen dan ook maar zeggen dat 't zoo goed is, en hopen dat onze Frans aan alle verwachtingen van zijne vrinden beantwoorden mag. Als de jongen zonder vleiën en kruipen bij zijn oom in de gunst weet te komen, dan zal 't verder wel schikken; dan rijdt hij over een jaar of wat met zijn equipage door de stad en neemt ons misschien onder weg nog eens op, om een toertje te maken.... Maar daar zit 'm juist de moeilijkheid’ voegde hij er nadenkend bij, ‘'t groote bezwaar zal 'm juist zitten in de flikvlooierij.’
Marietje protesteerde ten krachtigste tegen de meening, die schijnbaar aan deze laatste uitspraak ten grondslag lag. Zij twijfelde geen oogenblik of Frans zou liever droog brood eten dan zich tot iets laags vernederen. Meneer West had haar zelf honderdmaal gezegd, dat hij ook volgens die vrinden in Ganderkerk zoo'n flinke, degelijke jongen geworden was.
‘Nu ja,’ antwoordde West, ‘dat heb ik ook gezegd en dat wil ik heel graag blijven volhouden. Frans heeft een open en daarbij rechtschapen karakter, maar hij is nog nooit in de verleiding geweest en 't wil er maar niet bij mij in, dat uw oom Melder zijn firma en al zijn geld maar zoo toe zal werpen aan iemand, die niet genegen is zich in al zijn grillen te schikken.’

{==306==} {>>pagina-aanduiding<<}

Marietje protesteerde ook tegen die grillen van haar oom. Oom Melder was, als men hem goed kende, een heele brave man. 't Zou haar leelijk staan als zij iets anders van hem zei. Ze zou moeten jokken en hem belasteren als ze zei, dat hij haar ooit lastig gevallen was met zijn grillen. Als ze iets van hem zeggen moest, dan was 't dat hij naar haar inzicht, eigenlijk te goed was, maar dat hij - ze wist niet waarom - maar dat hij zoo den slag niet had om zich beminnelijk en vriendelijk voortedoen. Zij voor zich geloofde dat hij bepaald plan had Frans zoo gelukkig te maken als ze maar verlangen konden. - 't Was zijn schuld niet als hij dat niet altijd op de meest gewenschte manier toonde, maar dikwijls een heel ander man scheen dan hij eigenlijk was. Als zij nog iets van hem zeggen moest - maar 't was misschien beter dat zij 't niet deed, want 't was mogelijk ondankbaar van haar, dat ze er zoo over sprak - maar dan zou ze zeggen.... dat oom misschien wel een beetje flinker tegenover tante mocht wezen en dat hij veel meer pleizier van zijn weldaden zou hebben.... als hij wat minder deftig of, hoe moest zij 't zeggen? wat minder koud en afgemeten was.
West kon niet nalaten om deze naïve mededeelingen van het meisje te glimlachen. Hij vergenoegde zich evenwel met de opmerking, dat menschen als meneer Melder, die zooveel geld hadden en in zoo'n mooi huis woonden, heel dikwijls verkeerd beoordeeld werden, en dat men zich daarvoor wachten moest, Ondertusschen hoopte hij maar, dat alle goede wenschen over Frans uitgestort, mochten vervuld worden; dan zou de jongen wel op zijn beenen terecht komen en zouden ze eenmaal reden hebben zich te verheugen, dat ze nu samen naar 't station mochten wandelen om hen aftehalen. ‘Ik voor mij wil bij deze plechtige gelegenheid geen wanklank in de feeststemming brengen,’ zei hij op deftigen toon.
Maar baas Eggink schudde het hoofd en liep een poos zwijgend naast zijn vrind voort. Daarna zei hij op eens:

{==307==} {>>pagina-aanduiding<<}

‘We moeten daar toch nog eens over praten, meneer West! Ik merk wel: in den haak is 't bij u niet. Als u alles zei wat er daarbinnen omgaat, dan zouden we, geloof ik, heel wat anders hooren’..... en toen hij niets dan een glimlach tot antwoord kreeg, bleef hij nadenkend voortstappen, van tijd tot tijd herhalende: ‘Ik geloof, dat wij wat anders te hooren kregen.’
Ze waren nu aan het station gekomen. Een kwatier later vernamen zij het fluitje, en zagen den trein onder de groote ijzeren boog binnenrijden. Daar hij de eenige van de drie was, die den jongen man onder de menigte met zekerheid herkennen zou, liet West Marietje en Eggink wachten en drong hijzelf naar voren. AI spoedig had hij Frans in de verte gezien en wuifde ook deze hem vriendelijk toe. Doch even spoedig betrok het gezicht van West, toen hij gewaar werd, wien Frans bij zich had; ja, nauwelijks waren ze in zijn nabijheid gekomen en had zijn jonge vriend hem de beide handen toegestoken of hij vroeg met zijne gewone drift: ‘Hoe komt gij aan den heer die daar bij u is?’ Op die onverwachte vraag keek Frans verbaasd en teleurgesteld op. Tegelijkertijd wendde hij zich om, ten einde dien heer zelven in de gelegenheid te stellen deze zonderlinge vraag te beantwoorden, doch zijn reisgenoot had zich reeds met een haastigen groet verwijderd, en scheen 't te druk met zijn bagage te hebben om zich verder met hem intelaten. ‘Hoe kwaamt gij met hem in kennis?’ herhaalde West zijn vraag, zoo mogelijk op nog meer gedecideerden toon, en blijkbaar ontstemd omdat Frans hem niet dadelijk een bevredigend antwoord gaf. ‘Weet gij wie die meneer is? Heeft hij u zijn naam genoemd? Wat hebt gij met hem gepraat? Of kent gij hem reeds van vroeger?’
Frans was nu genoegzaam van zijne verbazing bekomen of liever zijn schrik over deze vreemde ontvangst in zooverre te boven, dat hij vertellen kon, hoe hij met Sam Beever in kennis gekomen was. Hij voegde er onmiddellijk bij, dat deze hem reeds had verteld, dat hij een oud vriend

{==308==} {>>pagina-aanduiding<<}

van meneer West was, en met belangstelling naar hem gevraagd had. Hij kon niet nalaten er ook als zijn indruk van de korte kennismaking bij te voegen, dat hij zijn nieuwen bekende een alleraardigsten man gevonden had, en zich niet kon begrijpen waarom meneer West zoo ongunstig over hem dacht, dat deze bovendien geheel scheen te vergeten, dat ze elkaar in lang niet gezien hadden en dat hij, Frans, nu voorgoed in Amsterdam kwam.
‘Ja, ja,’ antwoordde West, ‘daarin hebt je wel gelijk, mijn jongen! Ik ben een oude knorrepot en ik verzeker je, dat wordt met de jaren niet beter, maar je kunt ook niet weten hoe ik verschrikte, toen ik je daar met dien heer uit den trein zag stappen; want van alle menschen, met wie een jonge man a!s gij, deze groote en gevaarlijke stad kan binnenkomen, is dit zeker de laatste dien ik zou uitzoeken. 't Is hier de tijd en de plaats niet, om je dat breedvoerig uitteleggen. Marie en onze vriend Eggink, de grootvader van Frits, dien je nog wel kent, staan daar ginder op ons te wachten, maar kom morgen in den loop van den dag eens aan, dan zal ik je dat uitleggen en dan zal je zien, dat ik gelijk heb.... Geef mij nou eerst een warmen handdruk, en kijk me eens flink in de oogen.’
Frans die onmiddellijk bereid was zich in de veranderde stemming van West te schikken, beloofde dat hij den volgenden dag niet verzuimen zou bij hem te komen. Hij was wezenlijk nieuwsgierig de vreeselijke geheimen omtrent dien onschuldigen heer, met wien hij zoo prettig gereisd had, te hooren. Vervolgens deed hij zooals hem gevraagd was, en drukte met warmte de beide handen van zijn vroegeren Mentor. ‘Zie zoo, jongen! 't is goed,’ zei deze opgeruimd en blijkbaar verlicht, nadat hij hem een paar minuten in de oogen gekeken had.
‘En nu zult ge uw eigen zuster wel kennen,’ vervolgde West, toen ze een oogenblik later bij Marietje en Eggink kwamen. ‘Ook zult ge u nog weiherinneren, dat baas Eggink, de grootvader van Frits u in der tijd met mij uitgeleide gedaan heeft.’

{==309==} {>>pagina-aanduiding<<}

Ja, Frans herinnerde zich dat alles nog heel goed. Hij was de kleine scène van zooeven ook alweer geheel en al vergeten. Hij trad den ouden kruier even vertrouwelijk té gemoet alsof hij hem elken dag gezien had, en kuste Marietje hartelijk. ‘Je bent groot geworden,’ zei hij met de eigenaardige deftigheid waartoe zijne twee jaren boven haar hem het recht gaven, en keek Marietje daarbij aan, alsof hij zijn welgevallen in haar wilde te kennen geven. ‘Toen wij mekaar goedendag zeiden, was ze nog een kind dat met de pop speelde, meneer West!’
‘Ja,’ zei West, ‘en nu is 't eene dame van bijna vijftien of zestien jaar en ik verzeker u, dat zegt heel wat. Ik raad u, haar maar niet te veel als kind te beschouwen, niet waar? Jonge dames van haar leeftijd rekenen zich gewoonlijk geen week jonger dan knapen van zeventien zooals gij. Wat zegt gij er van, vriend Eggink!’
Vriend Eggink zei niets. Hij was geheel verdiept in de beschouwing van den opgeschoten jongen die daar voor hem stond. ‘De andere was forscher en breeder’ prevelde hij, ‘maar anders is 't al zoowat één slag. Hij zal zoo wat net zoo oud geweest zijn, toen we hem naar 't Nieuwediep brachten’ en in éénen adem zijn onderwerp vervolgende, vertelde hij Frans al wat hij omtrent Frits te vertellen had. ‘'t Kost mij volstrekt geen inspanning,’ zei hij, toen Frans hem wilde stuiten; ‘ik ken zijne brieven haast van buiten. Ook uw zus weet er alles van. Als ze bij mij zit, dan lezen we die brieven nog dikwijls samen over, en als er een nieuwe arriveert, is de heele Jonkerstraat in beweging. Gij zult eens zien hoe mooi en ferm ze zijn.’
't Behoeft niet gezegd te worden, dat het vooruitzicht die brieven van Frits zelf te mogen lezen, onzen Frans toelachte. Reeds nu luisterde hij met ingehouden adem naar al de wonderen die de oude man hem vertelde, en zonder 't te bemerken raakte hij daardoor een pas of wat voor West uit ‘We zullen vriend Eggink maar zijn gang laten gaan,’ zei deze daarom met een glimlach tot Marietje.

{==310==} {>>pagina-aanduiding<<}

‘Straks als we thuis zijn, kunt gij uw scha wel inhalen. 't Is voor Frans meteen een goede aanleiding om van tijd tot tijd eens naar de Jonkerstraat te gaan, wat ik, om meer dan eene reden, hoogstgewenscht vind.’
Eggink en Frans stapten dus druk redeneerend vooruit. De eerzame kruier in wiens verhaal de genegenheid voor zijn kleinzoon op den voorgrond bleef en aan alles een eigenaardigen gloed en leven bijzette, maakte in zijne letterlijke mededeelingen, zooals hij ze noemde, van Amerika een waar wonderland, dat op de jeugdige verbeelding van Frans denzelfden indruk teweeg bracht als eenmaal de sprookjes uit den mond zijner lieve moeder. Als hij Eggink gelooven kon, dan was Frits dieper dan iemand vóór hem in het verre westen doorgedrongen, dan had deze met de wilden van de onbegrensde bosschen en de eindelooze prairiën als met zijn broers omgegaan, en de slimste hoofden dier stammen om zijn vinger gewonden; dan was verder de handel van het meer beschaafde Amerika iets zoo miraculeus, dat geen Europeesche hersens er bij konden, dat niemand in de operaties van reusachtige firma's of de stoute ondernemingen van ondernemende individuën een anderen weg kon vinden, dan dien van het bovennatuurlijke. ‘'t Is of de drommel er mee speelt’ zei de oude man met klem, ‘maar van regelmatig geldverdienen door potten en zuinigheid schijnen ze daar geen begrip te hebben. Ze koopen daar bosschen van dertig, veertig uur in den omtrek voor een appel en een ei of, zonder een cent op zak te hebben, alleen met de belofte van ze te zullen betalen als de boel in orde is. Dan gaan ze er zelf met een man of wat op los en hakken dagen en maanden door, tot de heele rommel op den grond ligt en dan komen ze met een honderd of wat karren en paarden tegelijk en pakken alles bij mekaar of gooien die duizende stammen in de rivier en gaan er zelf op zitten. Dan zakken ze naar Nieuw-York af en verkoopen daar de heele partij in eens aan een houtkooper, betalen de karrelui en steken de

{==311==} {>>pagina-aanduiding<<}

rest in hun zak. Dan zijn ze in eens, misschien in veertien dagen tijds schatrijk..... 't Zou mij dan ook niemendal verwonderen,’ ging hij voort, ‘of Frits is ook al binnen. In zijn laatsten brief schreef hij, dat hij mooi aan 't verdienen was, en dat is, dunkt mij, in zoo'n wereld genoeg. De rest zal dan wel komen. Als zoo'n jongen als Frits eens aan den slag is, zal hij wel weten wat hem verder te doen staat. Nu, ik wou dat hij al klaar was en maar weer op weg naar Amsterdam. Dan kon hij zijn ouden grootvader nog eens zien vóór zijn dood misschien, en dat zou voor u ook een heele verrassing wezen. Gij wordt nu ook binnenkort een schatrijke meneer, ofschoon op een heel andere manier, maar je zoudt dan toch in allen geval niet met een gewonen kruiersjongen kunnen omgaan..... Weet je wat ik ondertusschen gemerkt heb en dat is in Amerika heel anders dan hier, je komt daar veel gemakkelijker vooruit maar dan moet je ook niets op je geweten hebben. Zulke eerlijke, brave jongens als Frits wil iedereen graag hebben, en ze mogen er waarachtig ook wel blij om wezen als die er komen, want 't krioelt er, zooals de jongen schrijft, van schoeljes en schavuiten, die hier in Europa niet hebben willen deugen, en daarvoor moeten ze erg oppassen als ze niet bedrogen willen worden. Nu, ik verbeeld me en dat doet mij meer pleizier dan al 't andere, jongeheer! dat mijn Frits als hij thuis mocht komen, wat God in zijne genade beschikke, dat hij dan nog net zoo'n eerlijke jongen zal wezen als toen hij heenging, en dat hij dan zal kunnen zeggen dat hij alles wat hij heeft met zijn eigen handen verdiend heeft. Dat is toch maar 't rechte. Al wat je van een ander krijgt, dat kan je toch eigenlijk maar half 't jouwe noemen, want zie je, ik ken er hier in Amsterdam genoeg, die er net zooveel voor gedaan hebben om zoo rijk te worden als die boom, en dan weet je eigenlijk niet wat je er aan hebt. Als ik mijn hoofd neerleg, zal er behalve mijn huisje in de Jonkerstraat misschien nog een duizend gulden

{==312==} {>>pagina-aanduiding<<}

of vier op overschieten, en dat zal hem altijd nog wel te pas komen, maar ik zou 't liever aan den armen geven als ik wist dat hij er op teren zou. Als hij er op rekende zou 't hem geducht kunnen tegenvallen, maar ik weet wel dat er geen haar op zijn hoofd is dat daar om denkt. Jongen! heb ik gezegd, toen hij wegging, daar heb je nou alles wat ik missen kan. Als jij een paar jaar later weeromkomt en je vindt jou ouden grootvader niet meer in leven, dan moet je maar denken dat hij alles heeft opgeteerd en dat hij, behalve het huis waar hij in gestorven is, op 't laatst niks meer overhad en daarnaar moet jij je inrichten. Ik dacht als hij dat doet en 't komt dan later nog beter uit dan hij gedacht had, valt 't mee en dan is zoo'n klein sommetje nog eens een heel aardig appeltje voor den dorst, maar anders hoe minder dat de jongen denkt te hebben hoe beter. Hij zal ze'n handen dan een endje verder uit ze'n mouw steken dan andere menschen. Ik houd 't er voor, dat ik dat nog al zoo heel verkeerd niet inzie, en meneer West vond ook dat ik 't bij het rechte end had. Wat denkt u er van? U is ook wel jong, maar u hebt toch al een heeleboel meer van de wereld gezien dan menschen als ik en mijns gelijke, en u zult eenmaal mee kunnen praten over die soort van geldzaken, want meneer West heeft mij alles verteld. 't Kantoor van uw oom Melder is een van de mooiste zaken van heel Amsterdam. Ik heb 't zelf niet bediend, maar er toch genoeg van gehoord om je van harte te feliciteeren met die mooie vooruitzichten.’
Frans bedankte den ouden man vriendelijk voor zijne gelukwenschen. Nog meer voelde hij zich aan hem verplicht door de mededeelingen omtrent Frits. Hij maakte er zich een feest van om dikwijls naar de Jonkerstraat te komen en nog meer van Amerika en de lotgevallen van Frits te hooren. Hij werd onweerstaanbaar aangetrokken door den eerbiedigen, gullen toon waarop Eggink zijn hart voor hem uitstortte. Toch bleef er een klein angeltje zitten dat deze onwillekeurig had uitgestoken. Al leed 'tgeen twij-
{==313==} {>>pagina-aanduiding<<}
fel of Eggink maakte een bepaald onderscheid tusschen hem en Frits, drong dat angeltje onzen vrind toch diep in het vleesch. Het temperde voor een oogenblik zijn hoogmoed en vroolijk vertrouwen op de schitterende toekomst, die hem wachtte. Voor 't eerst toch rees de gedachte bij hem op, dat er nog royaler manier van geldverdienen bestaat dan zich op een kantoorkruk neertezetten en te wachten op de goedgunstige beschikking van een genadigen patroon. 't Was maar een gedachte. Toen hij haar een oogenblik aanhield verdween zij als rook en liet ze niets dan een glimlach op zijn lippen achter, maar ze had toch evenals een donkere wolk een oogenblik de zon van dezen dag beschaduwd; straks, als het morgenrood geheel zou zijn weggevaagd en door het effen blauw vervangen, was 't mogelijk, dat hij zich ook dat oogenblik van wrevel en misnoegen herinnerde. 't Was mogelijk, maar misschien ook, dat deze gedachte nooit weer wakker bij hem worden zou.
Toen ze dicht bij het huis van Jansen gekomen waren, haalden West en Marietje hen in, en knorde de laatsgenoemde op haar gewone zachtzinnige manier op haar broertje, die buiten alle galanterie scheen verleerd te hebben en zijne eerste oogenblikken uitsluitend aan Eggink had gegeven.’ Ik ben een beetje zelfzuchtig,’ zei ze met een glimlach. ‘Ofschoon baas Eggink wel weet dat ik hem graag pleizier doe, zal hij mij toch wel willen toegeven, dat de eerste uurtjes mij toebehooren.’
Eggink, die nu pas zijne lompheid bemerkte, verklaarde, dat hij daaraan nooit getwijfeld had en 't ook nooit weer uit het oog verliezen zou. Het was evenwel niet te verwonderen, dat hij zoo alles vergat om met haar broer over zijn jongen te praten. ‘Hij doet mij zoo geheel en al aan hem denken, jonge jufvrouw Marie! Frits is donkerder en ik verbeeld mij ook sterker dan hij, maar anders hebben ze wonderveel van mekaar. De jongeheer schijnt mij daarentegen veel bedaarder dan Frits. Die had 't nooit uitgehouden om heel

{==314==} {>>pagina-aanduiding<<}

van 't station tot hier, geduldig naar den ouden man te luisteren. Als ik van tijd tot tijd eens een ernstig woordje zeggen wou dan liep hij altijd fluitend de deur uit, en zei, dat ik de preek maar tot den volgenden dag moest bewaren; en als ik dan boos werd en hem, zooals mijn vader mij dat geleerd had, eens ferm de ooren wou wasschen, dan is 't gebeurd, zoo waar ik leef, dat hij de armen om mijn hals sloeg en mij beloofde, dat hij zijn best zou doen en alles geduldig aanhooren, maar als ik weer begonnen was hem op mijn manier te vermanen, dan was ik geen vijf minuten aan den gang of 't was al weer mis. De jongen kon niet zitten, jongejufvrouw! dat was zijn eenige gebrek en hij heeft net zoolang gedraaid en gemanoeuvreerd tot ik zei: ga er dan maar in Gods naam uit.’
‘Ja, om zijn vader te gaan zoeken,’ viel Marietje niet zonder vuur in. ‘Hij schreef immers nog in zijn laatsten brief, dat hij zonder dat nooit zijn ouden grootvader zou verlaten hebben.’
‘Ja, dat weet ik wel en dat vertel ik mijzelven ook nog elken avond als ik zoo alleen zit en mijn gemoed zoo nu en dan eens volschiet, maar daarover moeten we niet te veel praten ook. Als hij zoo'n haast had om weer bij zijn grootvader te zijn, dan zou hij nu al lang weer 't huis kunnen wezen.’
‘Altijd dezelfde redeneering’ zei Marietje tot West. ‘Of wij dat nu eens of honderdmaal bepraten, papa Eggink wil maar niet begrijpen, dat Frits daarginder zijn fortuin moet maken en 't ten minste zoover brengen, dat hij zijn grootvader niet tot last behoeft te wezen. Hij schrijft dat in elken brief. Zijn vader is er bovendien ook nog. Frits kan dien toch niet weer in Amsterdam terugbrengen zonder dat alles door zijn vader zelf betaald en vereffend is schrijft hij, maar baas Eggink wil dat maar niet begrijpen.’
Frans kwam hier tusschenbeide en deelde mee wat de oude man onderweg met hem bepraat had. ‘Gij ziet dus wel,’

{==315==} {>>pagina-aanduiding<<}

eindigde hij, ‘dat hij heel goed weet wat Frits daarginder te doen heeft. Frits moet als een onafhankelijk man terugkomen, nu hij eenmaal zooveel zelfstandigheid getoond heeft.’
Waarom glimlachte West, en keek hij zijnen jongen vriend een oogenblik scherp aan? 't Was immers zoo klaar als de dag, dat Frits er alleen was uitgegaan, omdat hij er uit moest. Vond West 't misschien minder gepast dat Frans, een jongeman met zulke mooie vooruitzichten, zoo meesterachtig en niet zonder een zweem van verwaandheid over een en ander sprak? Frans was zich toch bewust, dat er geen hoogmoed in 't spel was. Men ging de wijde wereld in als dat noodig was. Indien 't niet noodig was bleef men natuurlijk thuis. Was er nu iets verkeerds in, dat zij die thuis bleven over de anderen spreken, zooals wij gewoon zijn over onze vrienden, die op reis zijn, te spreken? Men berekent hoelang ze nog moeten uitblijven, en men oordeelt over hunne brieven en reisindrukken alsof zij die aan ons oordeel hadden onderworpen. De oude man had er hem immers de aanleiding en het recht toe gegeven.
Eggink ging niet mee binnen. Hij wou liever naar huis gaan. 't Eind loopen had hem niet vermoeid. Zijn beenen waren zonder twijfel de laatste van zijn leden, die hem in den steek zouden laten. Ze waren heel zijn leven lang behoorlijk gedresseerd geworden. Maar zijn hoofd kon niet tegen zooveel drukte en beweging. Hij had wat veel met Frans geredeneerd, misschien met den jongenheer wel al te veel gebabbeld, maar hij kon 't niet helpen. Als hij over dien kwajongen van den overkant begon, dan was hij altijd zoo druk, zeiden ze in de Jonkerstraat; dan kon geen mensch er een speld tusschen krijgen.
Frans verzekerde den ouden man, dat hij in zijn oog volstrekt niet te druk geredeneerd had. Integendeel. 't Was hem een waar genot geweest alles wat zijn ouden schoolkameraad betrof, breedvoerig te hooren vertellen. Zoodra mogelijk kwam hij naar de Jonkerstraat en zou dan

{==316==} {>>pagina-aanduiding<<}

met pleizier al de brieven van Frits zelf ook nog eens lezen. Eggink behoefde nooit bang te wezen, dat 't hem zou vervelen.
West knikte hierbij ten teeken van goedkeuring. Daarop namen zij hartelijk afscheid en lieten ze Eggink, na herhaald aanbod om hem thuis te brengen, alleen zijn weg gaan. ‘'t Kleinste kind in Amsterdam zou mij terecht brengen als ik soms verloren raakte’ zei Eggink met zijn gewonen lach, ‘maar daar is niet veel kans op. Ondertusschen mag ik meneer Jansen en jufvrouw Gonne niet langer berooven van 't pleizier hun jongen vriend welkom te heeten, en zal hij wel verlangen om wat uitterusten. De tegenwoordige jongelui kunnen 't niet meer zoolang uithouden als wij in onzen tijd, meneer West!’
Jansen was nog niet thuis, maar tante Gonne kwam den nieuwen pleegzoon al in den gang tegen. Zij vertelde dat meneer Melder zelf reeds was komen vragen of zijn neef nog niet gearriveerd was en haar verzocht had hem uittenoodigen dien eigen middag nog te komen theedrinken. Meneer Melder had er bijgevoegd dat hij daar grooten prijs op stelde, omdat zijne vrouw ook zeer verlangende was haren neef te zien. ‘Dat is een goed teeken’ voegde Gonne er op haar eigen houtje bij, maar Marietje keek haar ongeloovig aan, terwijl West verachtend den lip optrok, alsof hij wou te kennen geven, dat hij er niets van geloofde, of misschien ook, dat hij niets om gaf. Maar Frans was 't natuurlijk met tante Gonne eens. Al had hij de droevige ervaring van Marietje gehad of de ingekankerde vooroordeelen van zoo'n pessimist als West, hij zou 't toch met Gonne gehouden hebben. 't Kwam hem zelfs na de mededeelingen van Sam Beever aangaande het karakter der Tekels in 't algemeene en de gebeurtenissen met Antoine Tekel in 't bijzonder, als eene zeer natuurlijke zaak voor, dat zijne tante hem begeerde te zien. Hij was immers blijkbaar bestemd om haar pleegzoon te worden. De goede jongen had zoowel bij Beels als bij Palm een

{==317==} {>>pagina-aanduiding<<}

paar echtelieden leeren kennen die 't onderling volmaakt eens waren, de eerstgenoemden in 't kwade, de laatstenin al wat goed en vriendelijk en menschlievend is. Hij kende dus de ongelukkige huwelijken slechts bij geruchte, en kon zich in dit geval moeilijk iets anders voorstellen dan dat zijne tante minstens evenveel deel had aan de weldaden, die men voornemens was over hem uittegieten, als oom. 't Kon dus moeilijk bij hem opkomen dat oom Melder ook nu weer, gelijk zoo dikwijls, bezig geweest was zichzelven te misleiden, toen hij Gonne vertelde, dat zijn vrouw naar Frans verlangde, dat hij integendeel hoopte door Frans' onverwacht optreden de vesting bij overrompeling intenemen. 't Was hem met de gewone belegeringstactiek slechts vergaan. Misschien zou 't ditmaal beter gelukken.
Jufvrouw Jansen was welwillend en vriendelijk. Zij zat in al haar luister aan de groote familietafel, en scheen al haar tijd gewijd te hebben aan het verstellen van kinderkousjes die zij, toen de vrinden binnentraden, gauw poogde wegtemofselen. ‘Lieve hemel, meneer West!’ riep ze uit, ‘u zoudt een mensch heusch aan 't schrikken maken. Ik had u nog zoo gauw niet verwacht. U ziet 't, alles ligt overhoop.’ Ze streek terwijl zij dit zeide, haastig de vuurroode linten van haar muts glad en zou, als Gonne er niet bij geweest was, hoogstwaarschijnlijk verteld hebben, dat 't haar oudste hoofddeksel was, en zij 't alle dagen op had. ‘En dat is dus zeker onze nieuwe huisgenoot’ vervolgde zij, terwijl ze een soort van nijging voor Frans maakte, die scheen te moeten aanduiden dat zij in hare jeugd op een Fransche school geweest was of de dansles had bijgewoond. ‘Als ik bedenk welk een prachtige toekomst de jongeheer te gemoet gaat, meneer West! dan ben ik wezenlijk bang dat onze eenvoudige tafel en het kleine kamertje, dat wij voor hem hebben ingeruimd, hem erg zullen tegenvallen. We zijn klein behuisd, zooals u weet, en hebben een talrijk gezin. Ik

{==318==} {>>pagina-aanduiding<<}

heb dat meneer Melder ook gezegd en hem zelfs onder 't oog trachten te brengen, dat hij veel wijzer zou doen, als hij den jongenheer een hoekje in hetgroote huis op de Keizersgracht inruimde, maar hij scheen daar nog niet van te willen hooren. ‘'t Is voorloopig beter zoo,’ zei hij.
‘Nu,’ zei West, ‘ik geloof dat 't heel best schikken zal. Frans is 't zoo royaal niet gewoon, en in dat mooie huis op de Keizersgracht zou hij zich zeker niet op zijn plaats voelen. Bovendien hoop ik, dat hij, hoe 't ook loopt in de wereld, zijn neus nooit voor het eenvoudige zal optrekken.’
Frans, die de jufvrouw gulhartig de hand gereikt had, haastte zich te verzekeren, dat hij zich bijzonder gelukkig gevoelde juist bij de familie Jansen terecht gekomen te zijn. Marietje had hem altijd zooveel goeds en liefs van hen geschreven, dat hij niet^twijfelde of de jufvrouw zou 't hem wel naar zijn zin kunnen maken. Hij geloofde ook nog niets van de mooie plannen die men zijn oom toeschreef. 't Zou voor hem al heel mooi zijn, als hijlater een positie op 't kantoor kreeg welke met die van meneer Jansen gelijk stond. Hij zou daar al best mee te vreden zijn.
Frans hoopte door deze nederige en welwillende woorden jufvrouw Jansen genoegen te geren en een gunstigen indruk te maken. Hij zou haar beter hebben moeten kennen dan 't geval was, om optemerken, dat hij hier bepaald een bok schoot. Jufvrouw Jansen vond 't belachelijk dat een jongen, die zulke vooruitzichten had, niet maar vast kasteelen bouwde en groote luchtparken aanlegde met hertenkampen voor zijn wilde verbeelding, en vischrijke vijvers voor zijn onbeteugelde verwachtingen. Zijzelve leefde nu reeds sinds vijf-en-twintig jaar van haar burgermansillusiën, en deze jongeheer praatte, met een goudmijn op zijn naam, alsof hij zich gelukkig zou gevoelen op een zolderkamertje. Jufvrouw Jansen had voor die soort van nederigheid hoegenaamd geen respect. Zij gaf een paar onverschillige woorden ten antwoord en hield Frans

{==319==} {>>pagina-aanduiding<<}

van nu af voor een grooten loeris; eene opvatting, die niemand haar ooit weer uit het hoofd gepraat heeft. Daar kwam nu nog bij, dat West, die wel begreep dat Frans uit beleefdheid huichelde, hem vrij ontevreden aankeek.
Marietje kreeg nu de langgewenschte gelegenheid om eenige oogenblikken met haar broer alleen te zijn. Tante Gonne, nam hiervoor het initiatief. Zij opperde de meening dat de jongeheer zeker zijn kamertje wel eens zou willen zien, en gaf in bedenking of 't niet geschikt zou wezen als Marietje hem daarbij terecht hielp. Daar West die meening ondersteunde, liet jufvrouw Jansen haren pleegzoon met zekere genadigheid los en gaf zij haar toestemming.
Toen Frans en Marietje, na zijn kamertje van alle kanten bezichtigd te hebben en honderd kleinigheden geregeld en verschikt te hebben om ze onmiddellijk daarop weer te verschikken, eindelijk naast elkaar zaten, beiden met de kennelijke behoefte om hun hart eens geheel uittestorten, was er een oogenblik waarop ze elkaar verlegen aankeken, en tot het besef kwamen, dat ze eigenlijk vreemd waren aan elkanders innigste gemoedsleven.
Ze waren al zoo vroeg vervreemd! Juist toen hun leven met bewustheid begon, had men hen gescheiden en ofschoon ze door de zorg van West trouw hadden gecorrespondeerd, ofschoon ze, zoo zij meenden, elkaar alles tot in de kleinste bijzonderheden gemeld hadden en niets verzwegen van wat er niet alleen buiten hen maar ook in hen omging, was toch elk van hunne gedachten en gewaarwordingen zoodra de brief verzonden was, haar eigen weg gegaan, zonder zich aan den indruk, dien zij hadden teweeggebracht, verbonden te achten. Daardoor kenden zij elkander niet, ofschoon ze volkomen oprecht jegens elkander geweest waren.
Frans wist dat zijn zusje een lief en zeer verstandig meisje geworden was, maar 'twas quaestieus in hoeverre hij die wetenschap uit den mond van West dan wel uit

{==320==} {>>pagina-aanduiding<<}

haar eigen brieven had opgedaan. Marietje twijfelde er niet aan, of ze zou van nu af dagelijks dieper en dieper mogen lezen in het hart van een broer, dien zij innig liefhad, maar ze zou, als zij haar hart geheel doorzocht had, op den achtergrond duizende vragen gevonden hebben, die ze nog niet kon beantwoorden, en die toch zoo doodgemakkelijk zijn als men achter de schermen gekeken heeft.
De menschen, die kinderen van zoo teederen leeftijd van elkaar verwijderen, weten niet hoeveel schoons en liefelijks zij verscheuren, begrijpen in den regel hun eigen wreedheid niet. Is 't dan een bloot toeval, dat broers en zusters onder hetzelfde dak geboren en eikaars aangewezen speelmakkers zijn, die onder schertsen en kibbelen met elkander moeten leeren omgaan, en daardoor voorbereid worden, om later op uitgebreider terrein andere broeders en zusters te verdragen? Als de eerste indrukken van de samenleving zich onder den zonnegloed der huiselijke liefde hebben vastgeworteld in ons hart, kunnen wij voor geruimen tijd ieder onzen weg gaan. Dan zal 't ons moeilijk vallen eenen onzer medemenschen te haten. In het tegenovergestelde geval echter ondervinden wij vaak strijd op een gebied waar de natuur en het instinct ons reeds den goeden weg moesten wijzen. 't Valt ons dan zwaar onze naaste betrekkingen te beminnen of minstens hen lieftehebben boven anderen. Daarom moest onze breedgewiekte philosophie dat bekrompener beginsel van broeder- en zusterliefde niet zoo verwaarloozen en minachten. Voor de meeste menschen, die van nature geen helden en geen genieën zijn, is het beginsel van algemeene menschenmin of humaniteit te kolossaal om 't zoo maar op eens in zich optenemen. Zij leeren in beperkter kring en ruimte evenwel gewoonlijk net zoo goed en net zoo ijverig als die anderen, die wel genieën zijn.
En toch zette de goedhartigheid van Marietje en de rondborstigheid van Frans onze beide jeugdige vrienden spoedig

{==321==} {>>pagina-aanduiding<<}

over de oogenblikkelijke verlegenheid heen. Frans vertelde met de warmte der innigste dankbaarheid van al de liefde en vriendschap die hij in Ganderkerk genoten had, van de familie Palm, die voor hem zoo goed waren geweest, alsof hij een eigen kind was, van de genegenheid waarmee allen, tot den minsten arbeider, hem hadden aangehangen. Vooral in deze laatste dagen was dit openbaar geworden. Wat hij zijn zuster vroeger geschreven had was niets bij de belangstelling, die hij nu ondervonden had. Nooit zou hij kunnen vergelden wat ze voor hem hadden gedaan en voor hem geweest waren. ‘Als ik mijn geheele leven daar had moeten slijten en met mijne handen mijn brood verdienen, zou ik mij gelukkig gevoeld hebben,’ zei hij. ‘Nu hoop ik oprecht nooit te vergeten, hoe lief en goed die menschen voor mij geweest zijn.’
‘En natuurlijk zult gij daarbij ook aan Laura blijven denken,’ viel Marietje met een ondeugend glimlachje in. ‘Vertel mij toch vooral heel veel van Laura.’
O, Frans wou niets liever doen dan dat. Ofschoon hij een kleur als bloed kreeg, toen hij haar naam door zijn zuster hoorde uitspreken, ook hij de kleine verlegenheid, die aan het bespreken van elke hartsaangelegenheid en tête a tête onafscheidelijk verbonden is, te overwinnen had, vloeide de stroom zijner mededeelingen weldra bruisend en onbedwongen voort, waren beiden binnen vijf minuten aan 't keuvelen, alsof 't een gemeenschappelijk belang, een levensquaestie ook voor Marie betrof. En nadat dit onderwerp was aangeroerd, was er ook geen enkel 'twelk een oogenblik stremming of vertraging kon teweeg brengen. Alle dammen en hindernissen waren opgeruimd, ze keken elkaar zoo rustig en vertrouwelijk in de oogen, alsof ze nooit een uur gescheiden geweest waren. ‘Toen gij de eerste maal over Laura schreeft, zei ik tot tante Gonne, dat ik haar dolgraag eens zien wou. Nu ik uzelven gehoord heb, verbeeld ik mij, dat

{==322==} {>>pagina-aanduiding<<}

dit niet meer noodig is. Mij dunkt, ik zou haar dadelijk kennen, als ik haar onverwacht tegenkwam;’ en ze gaf werkelijk een beschrijving van Laura, die Frans verbaasd deed staan en in verrukking bracht, zonder dat hij bemerkte, hoe het portret aan zijn eigen opgewonden mededeelingen ontleend was, terwijl hijzelf met het penseel in de hand er bij stond om 't te kleuren, zoodra er een détail gereed was.
Ofschoon Marietje 't haar plicht achtte, en zich werkelijk van dien plicht kweet, Frans omtrent haar eigen bezwaren en zorgen over de gezindheid van oom Melder intelichten en hem een en ander meetedeelen van 'tgeen zij van hunne tante ondervonden had, zou ieder onpartijdige dadelijk hebben opgemerkt, dat dit niet met dezelfde warmte en belangstelling werd gedaan en door de tegenpartij met vrij wat minder aandacht werd aangehoord, dan 't zooeven vermelde onderwerp. Frans was te vol van verwachtingen en illusiën om niet te vertrouwen, dat hij door ijver en nauwgezetheid het hart van zijn oom wel voorgoed en onverdeeld zou kunnen veroveren en met tante nog spoediger op den gewenschten voet komen door beleefdheid en voorkomendheid. Kennelijk zou 't hem nooit uit 't hoofd te praten zijn, dat oom en tante beiden dezelfde lumineuse plannen hadden, en dat dit spoedig genoeg blijken zou in hunne welwillende beschikkingen. Marietje, ofschoon ze een poos in haar goed vertrouwen gewankeld had, was licht voor deze schitterende vooruitzichten te winnen. Het bericht van tante Gonne, dat oom Melder zelf bij de Jansens geweest was om Frans optezoeken, of ten minste stellig om hem uittenoodigen, dien eigen middag nog op de Keizersgracht te komen, was immers al wat zij verlangen kon? Wat er nog ontbreken mocht, zou als een morgenwolk verdwijnen, zoodra tante haar broer maar zag en hoorde. 't Lieve kind kon zich niet voorstellen, dat iemand niet onmiddellijk door den knappen, flinken jongen zou worden ingepakt. De voor-
{==323==} {>>pagina-aanduiding<<}
stelling van een parti pris, waardoor menschen van christelijken naam en zin een soort van harnas aanschieten tegen hun eigen beter gevoel, vond in 't geheel geen ruimte in haar hart. Zij verheugde zich zelfs dat tante reeds dadelijk dien eigen namiddag in de gelegenheid zou zijn haar dwaling afteleggen, als er zoo iets bij haar bestond.
‘Ik geloof, dat ik tante misschien heel verkeerd beoordeeld heb,’ zei ze. ‘Met een vriendelijk woord van mijn kant zou ze waarschijnlijk nog wel te winnen geweest zijn, maar ik trok mij haar onvriendelijkheid ook zoo geducht aan. Ze had vreeselijke hoofdpijn, en als iemand hoofdpijn heeft, dan is men al licht knorrig. We zullen 't den volgenden keer maar weer eens van voren af aan probeeren. We zijn nu met ons beidjes. Tante Gonne zegt altijd, dat niemand op den duur weerstand kan bieden, als wij 't maar heel ernstig meenen.’
Dit meende Frans ook. Hij vond zijn zusje zoo lief, terwijl ze daar zichzelve de les zat te lezen, dat hij aan het onmogelijke begon te gelooven. Meer dan ooit was hij gerust omtrent de toekomst.
Met opgewektheid sloeg Frans dan ook 'smiddags den weg naar de Keizersgracht in. De dikke lucht van onze polderstad verhinderde hem niet ruim en vrij ademtehalen. Hij voelde zich recht prettig in de drukte, die hem van alle kanten omgaf. Geen oogenblik ondervond hij de onaangename verlegenheid noch den indruk van verlatenheid, waaraan maar zelden een buitenman ontsnapt. Hij was hier volkomen te huis. Amsterdam was niet alleen zijne geboorteplaats, de plek waar zijn vader eenmaal een respectable positie had ingenomen, maar Amsterdam zou het tooneel zijner eigen toekomstige grootheid en voornaamheid zijn. Zijn naam zou hier op nieuw een goeden klank hebben..Als hij aan het hoofd der firma Melder en Holster stond, zou het kleinste kind hem kennen, de menschen hem aan elkander wijzen, als hij voorbijging. Sam Beever had hem dienaangaande zooveel

{==324==} {>>pagina-aanduiding<<}

moois verteld, dat zijn hoofd er nog van duizelde, en de voorkomendheid, waarmee allen, met wie hij in aanraking kwam, hem begroetten, was niet geschikt om dien indruk te temperen. Hij ging nu naar de Keizersgracht, naar het groote huis, waarvan hij in zijne droomen gedroomd had, dat reeds zoogoed als zijn eigendom was, dat de deuren wijd zou openen om hem te ontvangen en te huldigen. Indien hij aan die droomen toegaf was 't immers op den vasten grond van ooms mooie plannen en bedoelingen..... en op den niet minder stevigen van zijne zeventienjarige illusies!....
Hij beklom met groote stappen de hooge stoep en trok met een forschen ruk aan de bel. Den deftigen knecht, die met verbazing en ergernis de deur opende en blijkbaar een norsche vraag naar de reden van die onbeschaamde drift op de lippen had, keek hij zoo vastberaden aan, dat de man zijn positie begreep en eindigde met beleefd te vragen wat hij verlangde, ja, toen deze op het vernemen van zijn naam, liet merken dat hij hem herkende, dwong Frans hem zijne oogen neerteslaan. Tot zijne groote satisfactie ging de knecht dan ook als een voorzichtige hond, druipstaartend heen. Indien de man daarbij naar de gewoonte van de soort en klasse waartoe hij behoorde, 't een en ander mompelde wat weinig strookte met de toekomstige positie welke Frans hem toedacht, dan ontsnapte dit aan de aandacht van onzen jongen vriend. Integendeel vermaakte hij zich bijzonder met deze kleine scène. 't Was geen kwaad begin voor de triumfen, die hem nog wachtten.
De knecht kwam heel spoedig terug en verzocht Frans met een kwaadaardigen blik hem te volgen. Meneer en mevrouw zaten in de kleine zaal thee te drinken.
Alsof dit huis hem reeds toebehoorde en hij die kleine zaal zoogoed als de huiskamer van de Ganderkerksche pastorie kende, stapte Frans den langen marmeren gang door en met opgeheven hoofd de deur binnen, welke de knecht voor hem opende. Hij voelde geen zweem van

{==325==} {>>pagina-aanduiding<<}

verlegenheid of angst voor de mooie portretten bij den ingang, die hem nieuwsgierig schenen optenemen, die, zoodra de deur geopend was, de lange halzen uit de breede lijsten staken. Hij begreep dadelijk dat dit allemaal oude, beroemde Tekels moesten zijn, die zich in de dagen hunner glorie hadden laten conterfeitselen om nog na hun dood de wereld wijstemaken, dat ze heel wat beteekend hadden, en hij keek ze met verachting aan. Als hij hier eenmaal baas was, zou hij ze onmiddellijk uit 't raam laten gooien.
Met dezelfde vrijmoedigheid, waarmee hij die opgedrilde portretten aangekeken had, wendde Frans zich nu tot de levende bewoners van dit aanzienlijke huis. Hij trad met een vriendelijken glimlach op zijn tante toe en naderde oom bijna met vertrouwelijkheid. Van den kant der eerstgenoemde werd hij daarvoor met een genadig knikje beloond, terwijl oom vergat op zijn eigen houding te letten, uit nieuwsgierigheid hoe zijne vrouw deze entrée de chambre zou opnemen. Daarbij rustte het oog van meneer Melder een oogenblik met blijkbaar welgevallen op den gezondan, flinkgebouwden knaap, die daar voor hem stond. 't Was voor een man als hij zelfs eene streelende gewaarwording, dat de eenige zoon zijner zuster, tevens de stamhouder van zijne eigen familie, er zoo kloek uitzag. Als hij zijne ingekankerde vooroordeelen van bescheidenheid en onderdanigheid een paar seconden had kunnen meester blijven, zou Melder 't zelfs aangenaam gevonden hebben, dat zijn jonge neef met een kennelijk besef van eigenwaarde optrad. Dan zou hij misschien er toe hebben kunnen komen zich te verheugen, dat zijne vrouw, als ze wilde, zich nu eens ergeren kon aan de driestheid en den overmoed van zijn vleesch en bloed. Doch dan zou juist zijne vrouw niet tegenwoordig hebben moeten wezen. Nu zij daar zat en Melder opmerkte hoe de genade van haar eerste begroeting langzaam overging in eenen uitvorschenden blik op Frans, kwam de gedachte bij hem op, dat zijn jeugdige

{==326==} {>>pagina-aanduiding<<}

neef wel wat bescheidener en nederiger had kunnen kijken; en toen hij dat denkbeeld eenmaal opgevat had, liet hij 't niet weer los, maar beschouwde al wat er verder gebeurde uit dat oogpunt. En waarlijk dit was niet in het voordeel van den jongen man.
Frans, die op voorstel van zijne tante plaatsgenomen had, begreep zich niet beter aangenaam te kunnen maken, dan door op een vroolijken en lossen toon de verschillende vragen die hem gedaan werden te beantwoorden, en telkens veel meer te vertellen dan eigenlijk van hem gewacht werd. Op de vraag van zijn oom hoe laat hij aangekomen was, bleek 't daardoor, dat hij er niet bijzonder op gelet had, maar was hij daarentegen onmiddellijk bereid oom al de wederwaardigheden van zijne reis te verhalen. Hij schetste breedvoerig, hoe Palm hem met de zwartjes aan het station gebracht had, en was bijna niet uitgepraat over de vriendelijkheid, waarmee alle vrinden in Ganderkerk hem in de laatste dagen hadden trachten te overstelpen, de warme verzekeringen van onverkoelde genegenheid, waarmee zij beloofd hadden hem nimmer te zullen vergeten. Vervolgens was hij niet uitgepraat over zijne kennismaking met Sam Beever. Deze had hem zooveel van den Amsterdamschen handel en zijne duizende hulpbronnen verteld, dat hij er duizelig van geworden was. Beever kende, zooals hij hem verteld had, oom Melder niet persoonlijk, maar heelgoed bij name. Hij was zeer bevriend geweest met zekere familie Meinert, die dezer dagen weer naar de Oost vertrokken was. Bovendien had diezelfde vriendelijke reisgenoot hem al vrij wat ingewijd in het werk, dat hij op 't kantoor bij oom zou moeten verrichten. 't Scheen een man van algemeene kennis en veel ondervinding te wezen. Kende oom Melder dien meneer Beever niet persoonhjk, of anders misschien ook bij naam?
Frans sloeg bij deze monoloog, waarvan ik alleen den hoofdinhoud mededeel, geweldig door, en werd daardoor,

{==327==} {>>pagina-aanduiding<<}

zonder te weten hoe, blijkbaar zenuwachtig en gejaagd, toen oom en tante hem aan 't woord lieten. 't Leed geen twijfel, dat zijne toehoorders hem met onverdeelde aandacht aanhoorden, maar juist dat maakte hem onrustig. Een paar maal was 't of tante hem zelfs door een welberekend hoofdknikje wilde aanmoedigen om voorttegaan, maar hij durfde nauwelijks aannemen, dat hierin goedkeuring en geen stilzwijgende bespotting gelegen was. En naarmate die onzekerheid toenam, nam, gelijk dat steeds 't geval is, ook zijn overmoed toe. De arme jongen wist niet... en hoe zou hij het geweten hebben? dat zijn gezonde kleur en zijn eerlijke vrijmoedigheid op zichzelven reeds eene beleediging voor zijne tante waren; dat hoe meer zij hem gadesloeg het akelige fieltengezicht van Antoine zich in zijn plaats drong en haar met wrevel en nijdigheid vervulde. Hij was buiten aan eene vrije gulle uiting zijner gedachte gewoon geweest. Zoo dikwijls hem iets ontsnapt was, wat zijn waardige pleegvader te Ganderkerk voor al te vrij en al te gewaagd hield, was deze hem rechtstreeks in de rede gevallen, had hij hem het onbetamelijke van zijn redeneering onder het oog gebracht. Terwijl hij dus aan den eenen kant onderstellen mocht, dat oom en tante hem met genoegen aanhoorden, maakten 't een wonderlijken indruk op hem, dat men hem liet voortgaan, toen hij zelf reeds voelde, dat hij doorsloeg. Toch ging 't, toen hij eenmaal zoover gekomen was, boven zijne krachten zichzelven weer meester te worden. Op denzelfden toon waarop hij zijn geheele spoorwegreis beschreven had, gaf hij oom en tante dus een verhaal van de ontvangst bij meneer Jansen, van zijne ontmoeting met Eggink en de vreugde van Marietje, die hem met open armen ontvangen had. Zelfs noemde hij herhaald met kennelijke ingenomenheid den naam van West en van Frits Eggink, sprak hij een paar maal over het kantoorwerk, dat, volgens Jansen's mededeelingea, hem morgenochtend wachtte, met al de driestheid zijner zeventien jaren.

{==328==} {>>pagina-aanduiding<<}

Mevrouw Melder, die hem al dien tijd lusteloos had zitten aankijken, sloeg, toen hij aan het einde scheen gekomen te zijn en wertuigelijk aan zijn handschoenen begon te plukken, eenen matten blik op haren echtgenoot. In dien blik lag de vraag: wat hij toch in Godsnaam met zoo'n onbescheiden en onopgevoed jongmensch dacht te beginnen? Vervolgens loosde zij een diepen zucht en liet het hoofd achterover tegen de canapé rusten, evenwel zonder te verzuimen dadelijk weer haar oog op Frans te richten, die nu onder de geheimzinnige vereeniging van overspanning en verlegenheid werkelijk duizelig werd en wenschte daar vandaan te zijn.
Op de laatste opmerkingen van Frans omtrent het kantoorwerk antwoordde ook meneer Melder met ijskoude deftigheid en kwalijk verborgen ergernis. 't Was goed, dat meneer Jansen Frans had voorbereid op 'tgeen hij te doen zou krijgen. Jonge menschen maakten zich allicht illusiën en verkeerde voorstellingen. Frans moest geen oogenblik uit het oog verliezen, dat werken en oppassen de boodschap was. Daarop verzocht hij hem eens kort en duidelijk te vertellen wat hij zoo al geleerd had, waarvoor hij wel meende, dat men hem gebruiken kon.
Nu weten we allen, dat een zoodanige vraag uitnemend geschikt is om een jongen man, die reeds met zijn figuur verlegen is, geheel en al in de war te brengen. Frans was reeds sinds een halfjaar alle schoolonderwijs ontwassen. De herinnering aan thema's en sommen lag als een tijdperk van kinderachtigheid ver achter hem. Hij had zich wel voorgesteld, dat meneer Jansen hem een of meer proeven van bekwaamheid zou doen afleggen, als bij morgen op 't kantoor kwam, maar 't was niet in hem opgekomen, dat oom Melder daarover spreken zou in zijn mooie huis op de Keizersgracht, in de tegenwoordigheid van tante en onder een kopje thee. Hij beantwoordde daarom de vraag zeer onhandig en sprak niet zonder eigenwaan over het onderwijs bij van Kr enen als onvol-
{==329==} {>>pagina-aanduiding<<}
doende voor iemand, die verderop wou, hoogstens even genoegzaam om op voorttebouwen. Hij voor zich had in de laatste zes maanden door zelfoefening en de schriftelijke aanwijzingen van meneer West veel meer geprofiteerd dan al de maanden te voren. Als oom 't onderzocht, zou hij hooren, dat dit waar was. De school bij van Krenen was goed, hij wou er niets kwaads van zeggen.... maar 't was en bleef daar maar altijd van buiten leeren en inpompen. Hij meende, dat de methode van meneer West, die tot nadenken opwekte, vrij wat beter was.
Meneer Melder fronste bij deze neuswijzigheden de wenkbrauwen. 't Beviel hem niet, dat Frans zoo ongezocht en met eene vrijmoedigheid die geen grenzen scheen te kennen, over zijne onderwijzers sprak en nog minder, dat hij aan de methode van West de voorkeur gaf. Ofschoon hijzelf geen idee van een methode had, behoefde men hem niet te zeggen wat dat voor eene methode was, waar de naam van West bij genoemd werd.
Meneer Melder fronste dus de wenkbrauwen, maar daarbij bleef 't ook. Meneer Melder had er in zekeren zin belang bij zich niet meer dan direct noodig was over Frans te ergeren. Ondanks zijn toenemenden wrevel maakte hij zichzelven wijs dat hij schik zou krijgen in zijn neef, bleef hij zelfs bereid de woestheid, waarmee Frans door dik en dun heen redeneerde, als welgeplaatste vrijmoedigheid te begroeten, als hij maar 't kleinste bewijs zag, dat het zijne vrouw beviel. Maar daarop was zoo 't scheen weinig kans. Mevrouw Melder bleef evenals zeker welbekend dier den protégé van haar man biologeeren. Zij zag met genoegen hoe zijne verlegenheid toenam onder haren ijskouden blik. Ze deed nu en dan een vraag om hem nog meer aantezetten. Als hij over zijn eigen woorden begon te struikelen, dan glimlachte zij even, alsof zij dit wel vermoed had, en als zijn oom hem trachtte te hulp te komen, zooals zij een paar malen zich verbeeldde, dan wendde ze zich met veel verbazing tot dezen of bracht

{==330==} {>>pagina-aanduiding<<}

Frans door een onverschillige vraag weer meedogenloos terug op het punt vanwaar hij was uitgegaan.
Onder die fijne tactiek raakte onze jonge vriend hoe langer hoe minder op zijn gemak. Hij voelde, hoe zijn overmoed in pijnlijke woede overging, hoe hij steeds nauwer omkneld werd door den ijzigen rand welke zich onder tantes killen adem om zijn hart scheen te zetten, ofschoon hij ieder oogenblik op het punt was de armen uitteslaan en zich met een gezond Hollandsch woord weer vrij te maken. Helaas, telkens verzuimde hij dat oogenblik. Hoe langer hij sprak des te gedwongener, onnatuurlijker en gejaagder werd zijn toon. Als 't nog lang duurde, zouden ook die portretten daar op hem afkomen, zou de oude knecht zich bij zijne meesteresse voegen en het mooie groote huis hem verpletteren. Werd hij niet reeds per seconde benevelder? Hij vertelde dingen, die hij zich vast voorgenomen had niet te zeggen. Hij luisterde een paar maal naar zijn eigen stem, alsof 't die van een ander was.
Meent nu niet dat deze gemoedsstemming bij onzen Frans alleen 't gevolg was van de zenuwachtige overspanning waarin hij zich door zijne malle jongens-illusies gebracht had, of dat 't basilisken-oog van zijne tante daarvan uitsluitend de schuld droeg... ook de omgeving werkte mee. Nooit had Frans 't voor mogelijk gehouden, dat de werkelijke luxe hem zoo verpletterend tegemoet zou komen. Juist omdat hij meende door zijne gouden droomen aan weelde en overdaad gewend te zijn, had de werkelijkheid in hem een gemakkelijke prooi. Noch Palm, noch West hadden hem gewaarschuwd tegen de majesteit van damast, fluweel en zijde.... Hoe meer hij zich boven dezen invloed poogde te verheffen, hoe stouter en wreveliger hij werd, hoe meer die spiegels en schilderijën hem pijnigden met de vraag wat hij hier te doen had, hij die zulke schitterende tafereelen van zijn geliefden kring te Ganderkerk ophing, hoe meer zij hem plaagden met de vraag, of daar ook zulke mooie tapijten op den grond

{==331==} {>>pagina-aanduiding<<}

lagen, of het gaslicht ook zoo weerkaatst werd door de spiegels van dien heerenboer, wien hij zijn weldoener noemde, en van dien domine Bos, die misschien wel duizend gulden traktement had....
Oom en tante Melder informeerden ook met bijzonderen nadruk naar de godsdienstige beginselen onder wier invloed Frans was grootgebracht. Voor 't eerst van zijn leven vernam hij, dat er dienaangaande een hemelsbreed verschil onder de menschen bestaat, dat er meeningen zijn, waarmee men voor eeuwig veroordeeld is en andere, waardoor men een onmiskenbaar recht op den hemel krijgt. Oom Melder daarentegen, ofschoon, zooals we weten, in godsdienstige aangelegenheden een breekebeen, had nooit van een andere classificatie dan deze gehoord. Zoodra hij zich in de quaesties mengde, was hij op de hand der strengconfessioneelen. ‘Ik kan mij met die soort van dingen niet bemoeien,’ zei hij dikwijls tot dezen of genen vrind, wiens kerkelijke zin hooger vlucht nam dan de zijne. ‘Ik neem mijn godsdienst behoorlijk waar. Bij mij aan huis heerscht ook in dat opzicht de meestgewenschte orde. Ik zou niet gedoogen dat een mijner onderhoorigen door leer of gedrag een vlek wierp op onzen goeden naam, maar ik ben bij die godgeleerde twisten van den dag niet grootgebracht. Evenwel als ik partij moet kiezen, dan begrijpt gij dat ik de partij der ernstigen kies. De liberalen zijn allemaal democraten en socialisten, lui die niets te verliezen hebben en alles graag 't ondersteboven zouden gooien, om in troebel water te visschen. Ik voor mij wil met hen niets te maken hebben.’ 't Stond daarom dan ook bij hem vast, dat iemand als West bijvoorbeeld onfeilbaar een gevaarlijke vrijgeest moest wezen, en hij achtte zich wel degelijk verplicht ook aan zijne vrouw te toonen, dat 't hem gansch niet onverschillig was, hoe het ten dien aanzien met Frans geschapen stond. Laat mij er bijvoegen, dat hij de gegronde hoop koesterde, dat Frans dit examen ten minste met glans zou doorstaan. Jansen had hem immers

{==332==} {>>pagina-aanduiding<<}

gezegd, dat de domine van Ganderkerk een man van den ouden stempel was, die jaren achtereen op dezelfde plaats had gestaan en dat Ganderkerk zelf buiten den stroom der nieuwerwetsche ideeën lag. Dienaangaande koesterde hij dus niet de minste bezorgdheid en met de beste verwachtingen vroeg hij naar de beginselen van godsdienst, die zijnen jeugdigen neef waren ingeprent. Dat de aandacht van zijne vrouw zich daarbij verdubbelde was te verwachten. Mevrouw Melder had den domine van Driebergen een paar maal te woord gestaan op eene wijze, die haren man eerbied had ingeboezemd voor haar theologische kennis. Als een lid van de familie Tekel had zij de kleine excursies op de binnenwateren der orthodoxie nooit versmaad wanneer haar belang die scheen meetebrengen. Zij kende de loopjes en wist als 't pas gaf een officieel kerkelijk gezicht te zetten. Als ze niet verkozen had op andere meer wereldsche paden te wandelen, zou zij op het gebied der orthodoxie lauweren hebben kunnen plukken.
‘Gij hebt uwe belijdenis nog niet gedaan, niet waar?’ vroeg oom Melder. ‘Meneer Jansen sprak mij daarover, voordat wij u van Ganderkerk ontboden. Hij meende, dat het beter was als dit voor dien tijd afliep. Gij kondt u dan onverdeeld aan het kantoor wijden. Maar ik vond de zaak te gewichtig om haar zoo kortaf te behandelen. Hoe lang zijt ge nu op de catechisatie daarginder geweest?’
Frans vertelde, dat hij van den eersten dag af in Ganderkerk godsdienstig onderwijs genoten had, maar 't betwijfelen zou of, ook indien oom het verlangd had, de domine hem wel zou hebben willen ‘aannemen.’ ‘Domine Bos is daarmede lang zoo gemakkelijk niet als vele anderen,’ zei hij. ‘Toen ik er hem eens naar vroeg vertelde hij mij, dat 't naar zijne meening volstrekt onnoodig was zich daarmee te haasten. Hij vond dat men over 't algemeen veel te licht over de aanneming heenstapte. 't Zou beter wezen, zei hij toen, als er wat strenger werd toege-
{==333==} {>>pagina-aanduiding<<}
zien en men niet maar elk en een iegelijk zijn belijdenis liet afleggen. 't Was beter geen belijdenis te doen, dan zich door lichtvaardigheid en voorbarigheid te bezondigen.’
Mevrouw Melder knikte hier wezenlijk goedkeurend. Meneer, wien deze beschouwing van domine Bos wel beviel, zag dit met innerlijk genoegen. ‘Dat is zeer verstandig van dien domine,’ zei hij daarom. ‘Er wordt ontegenzeggelijk veel te lichtvaardig met die heilige zaak omgesprongen.’
‘Domine Bos zei dit met te meer overtuiging,’ vervolgde Frans, ‘omdat hij de kerk volstrekt niet beschouwde als een noodzakelijk middel ter zaligheid, maar integendeel. Hij leerde ons altijd, dat wij even braaf en even eerlijk en even christelijk kunnen wezen buiten de kerk als daarbinnen, dat 't bij al wat we doen en denken op onzen eigen omgang met God en op ons hart aankomt. Hij leerde ons daarom dan ook, dat Jezus het beste gedeelte van zijn godsdienst in het open veld had gepredikt, dat de menschen, die zich om hem verdrongen, nooit den 1 aad gekregen hadden veel met de priesters en levieten omtegaan, maar hem te volgen. Als wij onzen plicht deden en God steeds voor oogen hielden, leerde hij, was 't genoeg. Het voorbeeld van onzen Heiland kon ons leeren, dat eerlijkheid en oprechtheid en goede trouw de eerste beginselen zijn van de wet.’
Frans ging op dezen toon voort den lof van zijnen geliefden Ganderkerkschen domine te verkondigen en stelde daarbij vooral diens liefde voor de gemeenteleden en zijn stil eenvoudig huiselijk leven in het licht. Zonder den naam van Laura te noemen, liet hij voor zijn opgewekte verbeelding het licht, dat van haar afstraalde op den eerwaardigen ouden coelibatair vallen, en met eene opgetogenheid die zich, dacht hem, aan zijn beide toehoorders mededeelde, schetste hij het stille pastorieleven als eene ydille te midden onzer roerige, haspelzieke eeuw.
Vervolgens sprak hij ook over Palm. Hij vermeldde met dankbaarheid, hoe deze hem menigen goeden wenk gegeven

{==334==} {>>pagina-aanduiding<<}

had en menigmaal diepen indruk op hem gemaakt had door den ernst, waarmee hij getuigenis aflegde van zijn eigen godsdienstige gezindheid. Vooral buiten in de vrije natuur, als alles wat hen omringde van de zorgende liefde des Scheppers sprak, had Palm hem honderde malen bezield voor een hooger leven dan het stoffelijke streven der meeste menschen. In de laatste weken had hij niet opgehouden hem te vermanen en te waarschuwen tegen de gevaren eener groote stad. O, oom en tante wisten niet hoeveel hij aan die menschen in Ganderkerk en, wat den godsdienst betreft, vooral aan den domine te danken had. Alles was daar zoo vreedzaam en rustig, zoo vol liefde en gloed.....
't Was geen louter toeval dat Frans juist te midden van deze prachtige meubels welsprekend werd, nu hem de stille vrede van Ganderkerk voor den geest kwam. 't Was overeenkomstig alle regels der zielkunde, dat zijne voorstelling van den liefdevollen kring, waarin hij daar verkeerd had onder de oogen van tante zelve tot een soort van epos aan het landleven en de reinheid der landelijke zeden klom. Maar 't was dom van hem. 't Was een bewijs dat hij niet nadacht en, zooals de wereld dat heel verstandig uitdrukt, zijn belang niet begreep, nu hij meende oom en tante met die expectoratie ten voordeele van zoo'n eenvoudige moraal te zullen winnen, alsof de natuurlijke godsdienst, waarmee ze in Ganderkerk schenen te dwepen, ook in. Amsterdam, en nog wel op de Keizersgracht, zoo maar klakkeloos adepten zou kunnen maken. Mevrouw Melder zei met een smadelijken blik aan 't adres van haar man, dat zij vol bewondering was voor die aartsvaderlijke zeden van het kleine dorpje, maar dat zij voor zich niet gelooven kon, dat die menschen zoo braaf en eenvoudig waren als Frans 't wilde doen voorkomen. Zij wist dat wel beter. Ze had in Driebergen heel andere ondervindingen van landelijken eenvoud opgedaan, en als men maar eens ondervonden had, hoe de meiden tegen-
{==335==} {>>pagina-aanduiding<<}
woordig waren, dan gingen die illusies gauw genoeg den weg van zoovele andere op... mevrouw zuchtte hierbij zoo vroom en stemmig, alsof 't haar persoonlijk drukte, dat er al zooveel illusies op de wereld in rook opgingen.
Nu moet erkend worden, dat eene vergelijking van den domine van Ganderkerk en de familie Palm met het dienstpersoneel van den tegenwoordigen tijd voor Frans geen zeer verkwikkelijke verrassing was, ook al nemen wij de omstandigheid in aanmerking, dat onze jonge vriend van het laatstgenoemde niet zulke slechte gedachten had als zijne tante, tengevolge van de duizenderlei ondervinding, die zij op het gebied der brutaliteit en der ondankbaarheid had opgedaan. Frans had zelfs een oogenblik de neiging om de bedoelde vergelijking ver van zich te gooien en met kracht tegen die verwarring van denkbeelden optekomen, maar zijn oom voorkwam hem door een klein geïmproviseerd preekje over de vrijgeesterij, die, naar hij van nabij scheen te weten, hand over hand toenam, en de noodzakelijkheid voor ieder die zich aan den handel wilde wijden om op eenen behoorlijken afstand van al dergelijke nieuwigheden te blijven. 't Was altijd en in elk geval een gevaarlijke zaak, vooral voor jonge menschen, zieh te laten meeslepen door de verleidelijke redeneeringen van personen als die meneer West. Ook meende hij, dat domine Bos en Palm ook de rechte broeders niet waren. ‘Zet mijn beste jongen!’ zei hij met een opwelling van hartelijkheid, ‘al die liberale beschouwingen uit uw hoofd. Van morgen af zullen wij wel zorgen, dat er wat degelijkers in komt’....
Toen Frans een halfuur later afscheid van oom en tante genomen had en alleen in het twijfelachtige licht van de gaslantarens en de rust van de Keizersgracht zijne indrukken trachtte verzamelen, was 't hem alsof oom en tante willens en wetens zijne heiligste en dierbaarste gevoelens hadden bezoedeld, alsof er van hunnen kant een complot

{==336==} {>>pagina-aanduiding<<}

had bestaan om een deel van zijne jonge idealen te vermoorden. Immers, ofschoon hij dit niet onder woorden kon brengen en gaarne wilde aannemen dat 't aan hemzelven gelegen had, kon hij zich niet ontveinzen dat hij een oordeel zooals er beurtelings door deze aanzienlijke lui over zijne eenvoudige Ganderkerksche vrienden was geveld nooit in omgekeerde verhouding in de pastorie van domine Bos of in den familiekring van Palm zou hebben vernomen. Hij was daarbij innig blij, dat de naam van Laura niet aan zijne lippen ontsnapt was. Als tante hem eens zoo minachtend had aangekeken, terwijl hij van haar sprak!
Frans liep door een en ander vrij wat minder fier dan een paar uur geleden, toen hij naar de Keizersgracht toeging. Hij was over oom en tante niet tevreden. Hij was 't ook niet over zichzelven. -
Den volgenden morgen kwam Jansen zijn nieuwen huisgenoot reeds vroegtijdig wekken. ‘Ik ben sinds jaren gewoon,’ zei hij, ‘een uur of wat vóór den kantoortijd optestaan. Jongelui, die zoo van hun bed naar den lessenaar vliegen, heb ik 't zelden ver zien brengen. Ze zitten droomerig bij hun werk en krijgen nooit den rechten lust er in. 't Kantoor is voor hen een soort van strafplaats. Als zij wat vroeger opstonden, zouden ze helderder zijn en dat beter inzien.’
Frans verzekerde op deze vermaning dat 't hem weinig moeite zou kosten zich in deze goede gewoonte te schikken. Hij was gewoon nog wel twee uur vroeger optestaan en had ook nu al lang wakker gelegen. Hij had niet durven opstaan uit vrees de geheele familie in haar rust te storen. Meneer Jansen zou hem, nu hij wist, dat dit niet 't geval was, nooit meer behoeven te wekken. Hij zou zoo dadelijk gereed zijn om te komen ontbijten. Aan zijn toilet had hij niet veel tijd te besteden.
Een kwartier later kwam hij dan ook werkelijk beneden en bewees door zijn opgewekten morgengroet al dadelijk, dat zijn matineusheid geen bloote phrase was. Op eene

{==337==} {>>pagina-aanduiding<<}

vraag dienaangaande van Jansen, verzekerde hij uitmuntend geslapen te hebben, ofschoon 't hem wel vreemd was geweest, dat de morgenzon niet door zijne ramen geschenen had en hij, zoodra hij de oogen opende, dakpannen in plaats van groene velden gezien had. Evenwel dat had ook zijn verrassende zij. 't Had hem onmiddellijk op de hoogte van zijnen toestand gebracht en hij verlangde nu maar kennis te maken met het kantoor en de bedrijvigheid van de groote stad. Meneer Jansen zou, hoopte hij, al dadelijk dien eigen dag kunnen zien, dat hij geen plan had op het kantoor in slaap te vallen. 't Zou hem zelfs zeer verwonderen, als het werk hem niet meeviel.
Meneer Jansen schudde op deze woorden bedenkelijk zijn hoofd en maakte de opmerking, dat overmoed een gevaarlijke gids was voor een jongmensch, die zich op den handel ging toeleggen. Toch was 't hem aantezien, dat hij recht tevreden was met deze blijmoedige verzekeringen. Hij zag er de onfeilbare voorteekens van volhardenden ijver in, en verheugde zich dat zijne voorspellingen aan meneer Melder reeds zoo spoedig zouden uitkomen. ‘U zult zien,’ had hij gezegd, toen deze nog een paar bedenkingen tegen de plaatsing van Frans in 't midden bracht, ‘u zult zien, dat het verblijf buiten, hem geen kwaad maar integendeel goed gedaan heeft. Wat krijgt men hier meestal op de kantoren? Jongeheertjes, die meer op hun aankomenden knevel dan op hun werk letten, die slaperig komen en nog slaperiger heengaan. Dat zult gij bij den jongen Holster niet vinden. De knaap is gewend wakker en bij de hand te wezen. 't Zou mij zeer tegenvallen, als hij mijne verwachtingen te dien aanzien niet nog verre overtrof....’
Na het ontbijt ging Frans zijn kleinen koffer ontpakken. Hij had eenige souvenirs van Ganderkerk meegebracht. Een paar lieve attenties, welke Laura hem bij hun laatste samenzijn in de hand gedrukt had, werden op de voordeeligste plaats gehangen. Hij zwoer daarbij, dat

{==338==} {>>pagina-aanduiding<<}

ze altijd de eereplaats in zijn kamer zouden blijven bekleeden, hoe rijk hij ook worden mocht. Vervolgens trachtte hij zijne aandacht uitsluitend op het kantoor te richten. Nog een halfuur en hij zou de eerste schrede zetten op een weg, die hem Laura weer in de armen zou voeren en geheel Ganderkerk doen jubelen om zijn geluk.
Frans had gedurende den tijd, dien hij halfwakend, halfslapend had doorgebracht eer Jansen hem wekte, de indrukken van den vorigen dag nog eens weer verzameld. 't Kwam hem nu voor, dat hij zijn oom en tante wel wat al te streng beoordeeld had, dat hij hun onvriendelijke bejegening zich hoogstwaarschijnlijk zelf op den hals gehaald had. Was 't niet onbescheiden van zijnen kant geweest telkens het kleine Ganderkerk te berde te brengen?... In elk geval zou hij nog dien eigen dag kennis maken met heel andere en vrij wat gewichtiger dingen dan waarin zijne jeugd was voorbij gevlogen. Hij zou nu beginnen met de ernstige taak te leeren kennen, waaraan een man als zijn oom al zijn kracht gewijd had. Over een vijfentwintigtal jaren zou hij immers net zoo denken en redeneeren als hij!
Frans besloot dus zonder vooroordeelen en met blijmoedigheid het kantoor tegemoet te treden. Daar lag voor hem de weg naar de goudmijnen zijner droomen en de hereeniging met de lieve vrienden, die daarginds aan hem dachten en dezen morgen als een feestdag begroeten zouden om zijnentwil.
Toen Jansen met Frans naar het kantoor wandelde, maakte hij de opmerking dat zijn jeugdige vriend 't bijzonder goed trof. 't Was een verrukkelijke wintermorgen. De zon scheen plan te hebben de Amsterdammers, voor menigen guren herfstdag schadeloos te stellen, of nog eenmaal in zijn mooie gouden wapenrusting te willen optreden, voor hij ze prijs gaf aan sneeuw en hagel. Jansen verklaarde, dat hij die vriendelijkheid hoogelijk waardeerde. Hij vond 't zeer onaangenaam als men beklonterd

{==339==} {>>pagina-aanduiding<<}

en nat op 't kantoor kwam. Er was niets zindelijker dan dat frissche droge winterweer. Ook onze Frans deed zijn best om de natuur bepaald uit hetzelfde oogpunt te bekijken. Wel kwam een oogenblik de gedachte aan de Ganderkerksche velden bij hem op, toen hij den gulden gloed langs daken en goten zag spelen, waar de weldaad bijna vermorst en verkwist mocht heeten; wel was er een moment, waarop de gedachte van vier à vijf uur opsluiting hem geweldig overviel, en werd 't hem vooral eng en benauwd om 't hart, toen hij op een der pleinen een troepje straatjongens zag spelen... maar toch stapte hij moedig door en praatte hij opgewekt met Jansen over de heerlijkheden van het kantoorleven, van nauwgezetten arbeid en eene weelderige toekomst. ‘Ik hoop, dat gij u niet over mij zult te beklagen hebben,’ zei hij. ‘Ik ben gewoon aan druk werk en heb vooral 't laatste halfjaar meegedaan, alsof ik er mijn kost door moest verdienen. Meneer Palm gebruikte mij ook op zijn kantoor, zooals hij 't noemde om zijn boeken te helpen bijhouden en brieven voor hem te schrijven. Hij heeft behalve de gewone drukte van een boerderij heel wat handelszaken aan de hand. Zijn verzendingen naar Engeland zijn vrij aanzienlijk.’
Jansen glimlachte welwillend en zei, dat hij dat graag gelooven wilde. Tevens noemde hij een vermoedelijk cijfer van exportatie, waarover Frans de handen in elkaar sloeg, daar 't, ofschoon in de oogen van den boekhouder een minimum, de werkelijkheid wel honderdmaal overtrof. En daaruit nam Jansen weer plichtmatig aanleiding om met verschoonende genade over zulke kleine ondernemers te spreken en tevens de grootheid van het huis Melder te bezingen. ‘Lieve vriend!’ zei hij goedig, ‘als gij wat meer bekend zult zijn met 'tgeen wij doen, zult ge den neus optrekken voor al dat gescharrel van enkele particulieren. Begin ondertusschen maar met even stipt en nauwgezet op de kleintjes te letten alsof ge nog bij meneer

{==340==} {>>pagina-aanduiding<<}

Palm waart, want daarin bestaat onze kracht, het onderscheid tusschen een huis als 't onze en de nieuwe firma's, die elken dag als paddestoelen uit den grond opkomen. Meneer Melder is wel is waar pas de grondlegger van het huis, maar van den beginne af heeft 't een vlucht genomen, die alle anderen ver achter zich liet. 't Geheim daarvan nu is juist: dat wij van den eersten morgen af hebben gewerkt, alsof wij wel driehonderd jaren oud waren en ons hebben trachten te doordringen van de gedachte, dat wij 't niet door zoogenoemde beurscoupen maar alleen door nauwgezetheid en soliditeit moesten winnen. De firma staat daardoor zoo vast, dat ze menschelijker wijze gesproken niet meer vallen kan. De eenige vraag zal maar wezen,’ voegde hij er met een knipoogje bij, ‘of meneer Melder iemand vinden kan, die waard is de firma te erven, dat is: die met evenveel ijver en liefde voor den goeden naam en den bloei van het huis wil arbeiden, als hijzelf. Gij begrijpt, dat zijn naam aan de firma verbonden is en dat zijn geheele hart er aan hangt.’
Frans verzekerde, dat hij dit heelgoed begreep en hartelijk hoopte, dat hijzelf de persoon mocht wezen, aan wien zijn oom eenmaal met volle gerustheid de zorg voor de dierbare firma zou kunnen overgeven. Hij nam zich voor desnoods al zijn levenslust daaraan ten offer te brengen.... doch, toen hij daarbij zijnen mentor aankeek, trof 't hem, dat deze er, ondanks den zonneschijn en de vriendelijke blauwe lucht, zoo droog en dor uitzag.
Ze waren nu vlak voor het kantoor gekomen. Jansen wees 't zijnen jongen vriend, alsof 't een van de merkwaardigheden van Amsterdam was. ‘Hier zijn wij er,’ zei hij met zelfvoldoening. ‘In dit huis zijn de beste jaren van mijn leven voorbijgesneld. Ik hoop, dat ook gij er eenmaal oud en grijs zult worden. Door vlijt en ijver worden wonderen gedaan, en God helpt degenen, die zichzelve helpen.’

{==341==} {>>pagina-aanduiding<<}

Er lag door de laatste woorden iets zalvends in deze begroeting van den toekomstigen chef van het huis Melder. Een deskundige zou er zelfs duidelijk de nederige erkenning van eigen minderheid in hebben opgemerkt. Jansen voelde zich verplicht iets te zeggen wat naar eene inhuldiging, een soort van plechtige kroning van den vermoedelijken troonopvolger geleek. Als hij een grande van Spanje en Frans een pretendent naar zijn hart geweest was, zou hij de knie op den scherpen rand van het bekrompen stoepje gebogen hebben en hem op zijn degen trouw gezworen. Nu, daar hij maar een Amsterdamsche boekhouder was, was het decoratief minder schitterend, maar de bedoeling even goed. Nooit had een koning een gehoorzamer dienaar gehad dan Jansen zou wezen, zoodra de tegenwoordige rijkbestierder door zijn neef vervangen was. Nu nog zijn leermeester en raadsman op de moeielijke paden van den handel, zou hij dan de gewillige slaaf of liever de onderdanige eerste minister zijn, die op zijn geldkist zou sterven als 't verlangd werd, die nacht en dag zou waken, alsof 't zijn eigen bekrompen inkomen betrof, alsof de jonge koning niet te eten zou hebben, indien er een dubbeltje verloren ging.
Tot mijn spijt moet ik evenwel vermelden, dat Frans zooveel ceremonieel bij deze gelegenheid niet waard was. Nauwelijks begreep hij den diepen zin van de ernstige woorden, waarmee Jansen zijn korte toespraak besloot. De arme jongen stond onderwijl in de grootstmogelijke verlegenheid naar het smalle deurtje en den verveloozen gevel van zijn ooms kantoor te kijken. Moest hij zich daar... in... wringen? Lag daarachter de grootheid en majesteit van de firma.... begraven als een vorstelijk lijk... in een vergeten hoek? 't Was immers ondenkbaar, dat een man als zijn oom, die elken avond het hoofd ter ruste legde in zijn prachtig huis op de Keizersgracht, en zooals Jansen hem meermalen verteld had, zomers een van de vriendelijkste en be valiigste buitens van Driebergen betrok, zich hier vrij-
{==342==} {>>pagina-aanduiding<<}
willig een uur of wat per dag kon opsluiten, zijn hoogen rang als 't ware verzaken om in dezen kelder te kruipen? 't Was alsof de groote Amsterdamsche firma, die hier leefde en werkte, met zichzelve spotte, alsof zij een grillig comediestuk vertoonde, waarin de valsche nederigheid belachelijk werd gemaakt, en zij hem onverwachts verrassen zou door eene verandering van decoratie. Frans zou zich niet verwonderd hebben, indien het bouwvallige huis, waar ze nu voor stonden, plotseling in een gezakt was en in plaats daarvan het majestueuse gebouw, waarvan hij week aan week gedroomd had, uit den grond was verrezen, als Jansen een tooverstaf uit zijn zak gehaald had, en alles zich had opgelost in een grap van de eene of andere plaagzieke fee, die hem in Ganderkerk al gekend en daar elken morgen op het voorhoofd gekust had. Hij stond werkelijk een paar minuten in stomme verbazing en wachtte op 'tgeen onfeilbaar komen moest.
‘Ik zal u maar voorgaan,’ zei Jansen en met eene lenigheid waarvan Frans zich geen voorstelling kon maken, wrong de strijve boekhouder zich door den benauwden ingang heen. ‘Wij zullen vandaag zeker wel 't eerst van allen op onzen post zijn. Als gij even wacht, zal ik den sleutel zoeken.’
De sleutel hing naast de klok in een hoekje waar niemand hem zoeken zou. 't Was een afspraak met den bewoner boven, dat hij hem daar altijd zou ophangen, nadat hij 's morgens de luiken geopend en de kachels aangemaakt had. De bediende, die 't eerst arriveerde, opende dan de deur. ‘De boeken en papieren van waarde gaan 's avonds naar de Keizersgracht,’ zei Jansen terwijl hij zich bukte om het slot te zoeken. ‘Vooral sinds verleden jaar wordt alles hier zorgvuldig geborgen en meegenomen, eer wij 's avonds naar huis gaan. De brandkast dient alleen nog maar voor zaken van minder belang.’
Ze traden nu het kantoortje binnen. 't Was er kil en duf. De ramen waren niet open geweest en de kachel had nog geen andere uitwerking gedaan, dan dat er een vieze,

{==343==} {>>pagina-aanduiding<<}

dunne turfrook hier en daar in de hoeken was blijven hangen. Daarbij was 't nog half donker, scheen de nacht nog geen afscheid te hebben willen nemen van dit verblijf des doods. Daar buiten loerde immers de warme vroolijke zon op hare prooi. Achter de dikke horretjes en de verweerde glazen kon de duisternis zich minstens nog een half uur verdedigen. - - -
‘Zie zoo, mijn jonge vriend!’ zei Jansen terwijl hij met de rustigheid van iemand, die zich volkomen welbehagehjk en op zijn plaats gevoelt, zijn jas aan den knop van de deur hing, en een versleten kantoorrok aanschoot ‘hier ben je nu in ons kleine heiligdom, om zoo te zeggen in het centrum van onze werkzaamheid of, zooals onze vriend West het noemt, de stoomketel, waaruit de groote machine van den handel haar leven en beweging ontvangt. Ik herhaal hier, wat ik zooeven zei: God zegene uw goede voornemens. Hij helpt die zichzelven helpt.’
‘En hier is je lessenaar,’ vervolgde hij, terwijl hij Frans op de ons welbekende plaats achter hem wees. ‘Toen die andere pas kwam, moest hij hier naast bij de klerken beginnen. Meneer Melder wou dat toen zoo. Maar, omdat dat verkeerd is uitgekomen, heeft de patroon begrepen, dat 't beter was 't nu anders te doen. Gij zult nu direct onder mijne leiding komen, en daar de patroon nog al eens dikwijls naar buiten gaat, als 't maar een beetje weer is, en nu en dan een raadzitting of een andere vergadering moet bijwonen, zullen wij nog al dikwijls met ons beidjes zijn en zal ik gelegenheid in overvloed hebben om u terechtwijzingen en wenken te geven. Bovendien als gij 't een of ander niet weet of begrijpt moet gij 't vooral maar vragen.’
Frans beloofde van deze welwillende vergunning te zullen gebruik maken. Meer dan Jansen kon vermoeden, hing die belofte samen met de indrukken van de benauwde omgeving. Ofschoon hij zichzelven geen rekenschap van die indrukken kon geven, had Frans 't innige besef, dat hij dikwijls verlegen zou staan wat hier te

{==344==} {>>pagina-aanduiding<<}

doen, dat zijn hoofd hem nog al eens vaak zou omloopen en het denken hem zwaar zou vallen. 't Was hier zoo donker, zoo kil en zoo spookachtig. Hij verbeeldde zich, dat ze daarbuiten opeens de zon hadden uitgedoofd. Als 't nieuwe en onbekende hem niet was blijven aantrekken en zijne illusion van den toekomstigen rijkdom, die hier ergens verborgen moest zijn, hem niet op de been gehouden hadden, dan zou hij zich met een beklemd gemoed aan zijn lessenaar gezet hebben. Zelfs nadat Jansen hem voorloopig eenig werk had opgedragen, zelf met zijn rug naar hem toe plaats genomen had en in een ommezien in het dagelijksche werk verzonken was, bleef de twijfel of hij waakte dan wel droomde zijn gemoed bestormen. Zoo iets vunzigs en naargeestigs als dit vertrekje, had hij nog nooit gezien en dat vunzige en naargeestige vertrekje... was het kantoor zijner droomen en fantasiën!.....
Een kwartier later ging de deur open en trad een van de automaten binnen om, door het voorkantoortje, naar zijn nog nederiger verblijf te stappen. 't Mannetje zei beleefd goeden morgen, maar keek toch kennelijk verrast, toen hij Frans zag zitten. Evenwel stapte hij met plichtmatig zelfbedwang naar achter, weldra gevolgd door nog drie soortgelijke mannetjes, die denzelfden weg opgingen. Frans noemde ze de kabouters van deze onderaardsche grot. Nu ze allen binnen waren, zou oom Melder zeker volgen. Dan zou alles in licht en goud worden opgelost. Het wonder wachtte nog maar op den oppersten wichelaar.
Doch toen de opperste wichelaar kwam, en na een paar vluchtige vragen over het werk dat Jansen zijn neef opgedragen had, naast den boekhouder zijne plaats had ingenomen, gebeurde er nog niets en den geheelen voormiddag, tot klokslag twaalf uur toe bleef het kantoor van de firma Melder dezelfde ellendige grot vertoonen, waarmee de voorstelling begonnen was. De zon, die hooger en hooger aan den hemel steeg, al zou hij ook in dezen tijd van 't jaar niet meer de volle hoogte van het tooversprookje

{==345==} {>>pagina-aanduiding<<}

bereiken, bracht weinig verandering in de schaduwen op den muur en de opeengepakte luchtlagen in de geheimzinnige hoeken..... 't werd niet vriendelijker en huiselijker, al kon Frans de brieven die hij te copiëeren had ook wat beter lezen; en ofschoon de kachel gaandeweg den triumf over de vochtige turven en de versmeulde steenkolen gekregen had, was 't onmiskenbaar dat zij daardoor den aard van benauwdheid die hier heerschte slechts veranderd had. Het gevaar van vergiftigd te worden door de onreine dampen, die rondkropen, was overgegaan in dat van te stikken. Maar noch oom Melder noch Jansen scheen daarvan iets te bespeuren. Als hij hunne pennen niet had hooren voortkrassen over het papier, alsof zij elkander den loef wilden afwinnen, dan zou Frans gemeend hebben twee mummies te zien, die verdroogd waren door de heete lucht van dit tropische gewest. Nu deed hij al zijn best om hen niet in hunne drukke bezigheden te storen, en trachtte hij onverdeeld zijne aandacht aan zijn eigen werk te wijden.
Doch helaas! hoe ijdel waren zijne pogingen om daaraan getrouw te blijven. Hoe hij zichzelven ook opdrong, dat dit dwaasheid en ondankbaarheid was; hoe hij ook poogde in het oog te houden, dat zijn belang er schromelijk door benadeeld werd,... tusschen de regels in en onder zijn pen door, las hij den naam van Laura, begroette zijn verrukt hart de velden en landwegen van Ganderkerk, ja, 't was wonderlijk, hoe krachtiger hij protesteerde tegen elke afwijking van 'tgeen zijn plicht hem van nu af voorschreef, hoe ernstiger hij zichzelven voorpreekte, dat hij in zijn eigen welbegrepen belang voor een jaar of wat de rol van kapstok moest vervullen.... de groene weiden van Ganderkerk heten zich niet afwijzen, het lieve kopje uit de pastorie keek hem aan tusschen wingerdranken en geurige boschjes van kamperfoelie door, net alsof 't nu buiten ook niet kaal was, alsof hij niet met een lantaarntje naar het laatste bloempje had moeten zoeken!... Maar toch, welk een onderscheid met dit kantoortje!

{==346==} {>>pagina-aanduiding<<}

Zie, daar in den hoek tegen de lage zoldering had een spin haar nest geweven. Frans zag, hoe 't beest tevreden en vol van eigenwaan in het midden zat te pronken. Waarvan leefde dat beest? Waar vlogen hier de arme onnoozele vliegjes rond, die het vratige monster moesten voeden? Wanneer voerde de wind, als hij het vuil van de straat tegen de verweerde ruitjes joeg, nieuwen voorraad voor haar aan? Of sloop de moordenaresse hier 's nachts in het duister rond om haar prooi in alle hoekjes en gaatjes optezoeken? Frans wist het niet té verklaren. Het was en bleef hem een raadsel, hoe zoo'n beest dag aan dag in deze bedorven atmosfeer kon ademen en zoo welbehagelijk de lange pooten onder het dikke ligchaam vouwen, alsof 't een pacha was, die zijn sorbet wachtte uit de hand van een gedienstigen slaaf. 't Leed geen twijfel of deze zwelgster voedde zich met wezentjes die te klein waren om met het bloote oog te worden waargenomen. Voor haar werden myrriaden infusiediertjes om hals gebracht, op haar tafel pronkte geen enkele groote schotel, ofschoon zij vet en rond werd van weelde en genot. Buiten, in hetbosch, had hij de spinnen ook honderdmaal gadeslagen als zij hare kunstige netten uitspreidden. Daar had hij ze zien loeren gelijk de jager, onder het groene blad of achter den sierlijken stengel eener bloem, maar hier vond hij ze in hare afzichtelijkste gedaante. Met walging wendde hij zich af en hervatte zijn kantoorwerk.
Frans dacht er niet aan dat werk op zichzelf nu reeds te beoordeelen. Nauwelijks wist hij of 't hem vervelend dan wel eervol en leerzaam voorkwam. Als bij zich voorstelde, dat hij eeuwig brieven zou moeten copieeren, kon hij zijn schrik en afgrijzen niet bedwingen, maar bij de gedachte, dat dit de weg tot grootheid en rijkdom was, legde hij zich de handen op den mond. Natuurlijk zou er spoedig verandering komen, als Jansen merkte hoe ijverig en bekwaam hij was. Dan zou hem gaandeweg meer intellectueele arbeid worden toevertrouwd. 't Kon

{==347==} {>>pagina-aanduiding<<}

toch niet alles zoo eentonig en machinaal zijn. De pennen van oom Melder en meneer Jansen volgen over het papier als een paar lustige knapen over het veld. Er was geen twijfel aan, of hunne gansche ziel was er bij. Zoo zou 't immers ook eenmaal voor hem worden? En als 't zoo ver was, of liever als hij nog een schrede verder had afgelegd en zelf den scepter zwaaide in dit kantoortje, dan zouden die ramen openvliegen en die muren worden uitgezet, tot alles breed en ruim en frisch en luchtig was als de huiskamer bij de Palmen of de studeerkamer van domine Bos, waar nooit een spin geboren werd, maar zoo menig vriendelijk insect gezellig naar binnen vloog.
En weder dwaalde zijn oog naar het leelijke beest in den hoek. Met een schuwen blik op zijn oom wierp hij haastig zijn zakdoek er heen. De zakdoek viel neer en nam het nest met het monster mee in zijn val. Toen 't haastig de vlucht wou nemen en in de nabijheid van zijn voet kwam, trapte Frans het onbarmhartig dood.
Meneer Melder verliet tegen twaalf uur het kantoor en de loopjongen kwam op de gebruikelijke wijze met de koffie aandragen. Jansen lei de pen neer en zei, zich tot Frans keerende, dat hij zeer tevreden was over dezen eersten morgen. Hij wist bij ondervinding hoe moeilijk 't in den beginne valt zich aan gezetten arbeid te wennen. De omstandigheid, dat Frans hem geen oogenblik om hulp of terechtwijzing gevraagd had, noemde hij een zeer gunstig teeken. Ook verklaarde hij, na inzage van 'tgeen zijn jonge vriend verricht had, dat dit alle blijken droeg van attentie en nauwgezetheid. Hij wist hoezeer de patroon daarop gesteld was. Frans moest niet denken, dat dit niet zoo was, omdat zijn oom hoegenaamd geen notitie van hem genomen had. Dat was een eigenaardige manier van den patroon. Frans moest op geen enkel vriendelijk woord of aanmoediging rekenen. Als meneer Melder niet klaagde en knorde was alles naar zijn zin. Uit zijn stilzwijgen moest men volstrekt niets ongun-
{==348==} {>>pagina-aanduiding<<}
stigs afleiden. Menschen als meneer Melder werden niet gewonnen door schitterende daden, maar door strenge plichtsvervulling. Bovendien, de patroon hield zijn neef wel in 't oog, al keek hij schijnbaar niet naar hem om.
De bedoeling van deze vriendelijke mededeelingen was duidelijk. Toch sprong de mijn juist verkeerd. In plaats van Frans met het onbeduidende werk, waarover hij zoo pas geprezen was, te verzoenen, riep 't hem de spin voor den geest, wier verscheurde en verpletterde leden een vochtige plek aan zijne voeten hadden achtergelaten. In verband met de teleurstellingen, den vorigen avond ondervonden, meende hij dat oom Melder veel gelijkenis met die spin vertoonde. Deze liet hem, klein vliegje of infusiediertje, nu nog vrij spartelen, maar zat ondertusschen op de loer, gereed om hem te verslinden, zoodra 't haar lustte. Hij vond zich dan ook verlicht, dat oom het kantoor reeds had verlaten en stelde in vollen ernst aan Jansen ' voor, de deur en de vensters opentezetten. Maar Jansen zei met schrik, dat dit laatste bepaald tot de onmogelijkheden behoorde. Het heugde hem blijkbaar niet, dat zoo iets verschrikkelijks ooit bij iemand was opgekomen. Evenwel daar hij begreep, dat het lange stilzitten Frans nog waarschijnlijk vreemd zou zijn, gaf hij hem vergunning voor ditmaal te gaan wandelen en 's middags van het kantoor te blijven. ‘Als wij wat verder zijn, zult gij nu en dan naar de beurs moeten,’ zei hij, ‘neem 't er nu nog maar eens van.’
Frans haastte zich van deze vrijgevigheid van onzen boekhouder gebruik te maken. 't Was of 't hem ingegeven werd, dat dit zijn laatste vrije dag zou zijn; dat het hem nooit weer zou aangeboden worden. Bovendien zijn hart walgde van de benauwde lucht, die hij nu drie uur achtereen had ingeademd. Als hij hier langer had moeten blijven, zou hij gestikt zijn. Reeds begon een enkele dunne zonnestraal tartend door de horretjes te dringen, en ofschoon zijn glans en heerlijkheid spoedig voorbij was, toen

{==349==} {>>pagina-aanduiding<<}

hij achter den hoogen lessenaar van oom Melder weggleed, lag in die verschijning toch de blijde tijding, dat 't daarbuiten nog frisch en kleurig was, zelfs op dezen winterdag. Al de herinneringen aan de vrijheid en het leven lagen voor hem in dien enkelen zonnestraal. 't Deerde hem niet dat Jansen de schouders ophaalde en glimlachend aanmerkte dat 't wel wennen zou,... dat hij ook eenmaal jong geweest was.



{==350==} {>>pagina-aanduiding<<}

Zes-en-veertigste hoofdstuk.

Frans bemerkt dat hij nog heel wat te leeren heeft.

.... ‘En hoe is u de eerste dag van het kantoorleven bevallen?’ vroeg West aan Frans, want deze had zich natuurlijk de helft van zijn vacantie ten nutte gemaakt om zijn trouwen vriend op den Kloveniers-burgwal optezoeken. ‘Mij dunkt, men kan 't u aanzien, dat gij een recht verrassenden voormiddag gehad hebt.’
‘Ik ben zoo hard ik kon naar buiten geloopen,’ antwoordde Frans lachend. ‘Ik heb niet stilgestaan vóór ik op de Hooge-sluis was. Daar ben ik over de leuning gaan hangen en heb zeker voor veertien dagen versche lucht aan u en de andere Amsterdammers ontstolen. Ik zag frischheid en leven over het water aanzweven langs de Beerebijt en de Jachthaven. Eerst daarna ben ik tot de overtuiging gekomen, dat 't vandaag goddelijk weer is. Ik dacht te stikken op het kantoor.’
‘Nu dan begrijp ik waar die frissche kleur vandaan komt,’ zei West. ‘Ik meende waarlijk, dat gij dien in den lessenaar van oom Melder gevonden had. Wij zijn zulke roode wangen niet gewoon op de beurs van Amsterdam. Ik geloof zelfs, dat ge goed gedaan hadt, als gij die maar bij Palm hadt gelaten... maar neen mijn jongen! zoo meen ik 't niet. Houd jij ze maar zoolang mogelijk en loop elken middag de stad op een drafje rond, om je kleur

{==351==} {>>pagina-aanduiding<<}

te zoeken als jij 'm kwijt bent. 't Zit 'm eigenlijk nog meer in de koffiehuizen en een stuk of wat andere inrichtingen dan in de kantoren, dat onze jonge heertjes zoo bleek zien. Ze lijken over 't algemeen precies op de Amsterdamsche melk, waar, zooals je wel weten zult, een belangrijke portie schoon water in te vinden is.’
‘Och neen, meneer West!’ zei Frans.‘'t Zit me stellig ook voor een groot gedeelte in de kantoren, ten minste als alle kantoren zoo benauwd en duf zijn als dat van mijn oom. Ik hoop evenwel, dat ik er aan wennen zal, ja, ik twijfel geen oogenblik, of ik zal er wennen, als ik maar in oog houd, dat zoo'n kantoor eigenlijk een werkplaats is, waar wij alleen zitten om het groote doel te bereiken. Werkplaatsen zijn gewoonlijk niet heel mooi. Alleen die van buiten, op het land, maken een uitzondering. 't Is op dit oogenblik misschien in mijn nadeel dat ik daar zoolang geweest, en daardoor ten opzichte van lucht en licht verwend ben.’ - - -
Frans sprak aldus meer om zichzelven moed inteprenten dan om West te overtuigen, dat zijn indruk van het kantoor gunstig geweest was, en 't bewaarde hem dus volstrekt niet voor nieuwe ' jeremiades, toen zijn vaderlijke vriend aandrong op meer bijzonderheden. Met echt comische trouw teekende hij het kantoor met een paar forsche trekken en spaarde noch Jansen noch zijn oom.
‘Het kantoor, waar wij met ons drieën zitten,’ zei hij, ‘meneer West! is oorspronkelijk aangelegd om een mangel en twee daarbij behoorende vrouwen of hoogstens ééne vrouw met den kruier te bergen. Ik heb dat ontdekt, toen ik een paar huizen daar vandaan een dito onderhuis voorbijkwam, waar men juist bezig was de bedoelde machine heen en weer te trekken. Als de man, die aan de straatkant stond, achteruit stapte, dan kwam hij zeker voor drievierde buiten de loodlijn van het dakvenster. Ik durf er een eed op doen, dat 't waar is. Daarbij was het een kenmerkend voordeel van dien mangelkelder, dat

{==352==} {>>pagina-aanduiding<<}

hij open was: want ik geloof niet dat het kantoor meer dan viermaal in 't jaar denzelfden zegen geniet. Meneer Jansen keek heel verbaasd toen ik hem voorstelde de ramen opentezetten. Als oom en meneer Jansen in die atmosfeer niet verpulverd zijn, is 't omdat zij van hun geboorte af daarbinnen hebben geleefd en geademd. Ik voor mij zal blij wezen, als ik er zoo afkom.’
West vermaakte zich niet weinig met deze laatste klacht en zei: dat het verpulveren bij lange na 't ergste niet was wat eenen mensch overkomen kan. ‘Wij litteratoren zijn meer bang voor beschimmelen dan voor verdrogen.’
Nu, Frans meende dat ook daarvoor uitmuntende gelegenheid bestond op het kantoor van oom Melder. Hij twijfelde geen oogenblik, dat de boeken in de lessenaars er het bewijs van konden opleveren. Hij voor zich had precies 't gevoel van zoo'n schimmelplant gehad, toen hij buiten kwam en de zon weer terugzag. ‘Ik heb hem als een goeden ouden bekende toegeknikt,’ zei hij, ‘en toch was 't maar sinds een uur of drie, dat we mekaar niet gezien hadden. Vervolgens kreeg ik de neiging om te gaan springen van louter pleizier. Er stonden zulke mooie paaltjes langs den waterkant en... de straatjongens liepen met bloote voeten over de houtvlotten die in de gracht lagen’....
West merkte nu op, dat zijn jeugdige vrind 't geval nog al vroolijk en blijmoedig had opgenomen. 't Zou hem blijkbaar den dood niet aandoen, dat hij zoolang in den kelder gezeten had. Als hij er maar een opgeruimd gezicht bij zette, was er, naar West meende, ook geen gevaar bij.
‘O neen, daarvoor is bepaald geen nood,’ antwoordde Frans luchtig, ‘'t moet al heel erg worden eer ik 't zal opgeven. Ik weet welke mooie vooruitzichten op het spel staan, en zal de gekheid niet hebben die voor een paar uur opsluitens wegtegooien. Ook zal ik er wel aan wennen. Ik kan immers altijd versche lucht op de Hooge-
{==353==} {>>pagina-aanduiding<<}
sluis of aan het IJ krijgen. Ik heb nu vandaag ten minste een heele provisie voor morgen opgedaan.’
West verheugde zich in deze goede gezindheid en zei, dàt hij op dien grond er ook het beste van hoopte. 't Was alles maar eene gewoonte, meende hij, en er waren zoovelen, die zich in die noodzakelijkheid hadden leeren schikken. Hij zei dit evenwel niet zonder een weemoedigen blik op de frissche, blozende wangen van Frans. 't Was of hij zijn leedgevoel nauwlijks kon verkroppen, dan die toch in elk geval er aan moesten.
Frans bracht nu het gesprek op de ontmoeting van den vorigen dag. West had hem beloofd nader uitlegging te zullen geven van zijn schrik, toen hij Frans in gezelschap van meneer Beever vond. Vooral in verband met de warmte, waarmee deze over zijn ouden boezemvriend gesproken had, kon hij zich diens afkeer moeielijk verklaren. Hij herhaalde wat hij gisteren reeds verteld had, dat hij eenen alleraangenaamsten reisgenoot aan meneer Beever had gehad. Menige opmerking was hem reeds dezen eigen morgen goed te stade gekomen. Zelden had hij iemand ontmoet, die zich met zooveel gemak en ongedwongenheid kon voegen in den omgang met een jongmensch. ‘Ik verklaar u,’ zei hij, ‘dat ik hem herhaald heb moeten aankijken, om secuur te weten, dat ik niet met iemand van mijnen leeftijd, maar met een man van jaren te doen had.’
‘Dat is 't juist wat ik tegen hem heb,’ was het antwoord. ‘De maatschappelijke toestand van mijnen ouden vriend Beever is door en door ongezond. Er is in den geheelen persoon geen greintje natuur meer over. Zijn ziel, zijn hart, zijn fantasie, zijn idealen, alles is doodziek. En dat, terwijl hij met het vroolijkste gezicht van de wereld over 's Heeren straat wandelt. Als ge hem onder zijn kornuiten ziet, als gij hoort hoe hij met hen opsnijdt en doorslaat, dan zoudt gij zeggen: ziedaar de gelukkigste en welvarendste man van Amsterdam, en als ik u zijne

{==354==} {>>pagina-aanduiding<<}

wonden blootleg, zult gij u afwenden van zooveel ellende.
't Ergste van 't geval is, dat hij niet weet of liever niet weten wil, hoe ongelukkig hij is, dat hij steeds zal trachten zichzelven wijstemaken dat hem niets mankeert, ja, dat hij - dat is nog 't vreeselijkst van alles - om zijn ongeluk te vergeten zich hals over kop weer in dezelfde rampzalige gewoonten zal werpen, waaruit zijne ziekte is voortgekomen. 't Zou nog niets zijn, als 't eene acute ziekte was, als wij door eene crisis optewekken hem konden redden en aan zijn eigen boozen geest ontrukken, maar 't is een chronische kwaal geworden, mijn beste Frans! Gij, die dat niet kondt weten, hebt niet op de gele tint en de magere vingers van uwen nieuwen bekende gelet. Zoolang er geen wonder gebeurt, zal deze kranke niet genezen. Zijn kwaal.... doch laat mij liever alle beeldspraak laten varen en u in zuiver Hollandsch vertellen, hoe ik over meneer Beever denk en waarom ik hem voor zoo gevaarlijk houd. Gij kunt er als ge wilt, èn ten zijnen aanzien èn ten opzichte van anderen, die hem gelijken, uw voordeel meedoen. Er zullen er u nu en dan genoeg tegenkomen, die hetzelfde jongeheerachtige air vertoonen, gepaard met al de gebreken van den naderenden ouderdom, die de ijdelheid van hunne jeugd trachten overtegieten in de heilige vaten van den ernst, die aan rijperen leeftijd voegt. Als gij ze tegenkomt, denk dan aan Sam Beever en als gij hem morgen of overmorgen een bezoek brengt, bekijk hem dan eens uit dat oogpunt.
Mijn vriend Sam Beever was eenmaal werkelijk een van de hartelijkste en nobelste jongens, die ik gekend heb. Hij had veel aanleg, veel smaak en veel buigzaamheid. Bijaldien hij een zekere gekheid, die 't ongeluk van zijn leven geworden is, niet gedaan had, zou hij waarschijnlijk een onzer sommiteiten geworden zijn. Ik zag dat en wekte hem daarom op, zich uitsluitend aan de letteren te wijden. Ofschoon ikzelf later door bittere teleurstellingen aan de mogelijkheid er van ben

{==355==} {>>pagina-aanduiding<<}

gaan twijfelen, meende ik destijds, dat voor een man van talent in ons land zoogoed als elders de gelegenheid moest bestaan, door zijn pen in zijn onderhoud te voorzien. Lieve hemel! er leven honderde officieren, zelfs in vredestijd, van hun degen. Waarom moeten onze letterkundigen er altijd apotheker of drogist of rentenier bij zijn!
Nu, ik houd nog vol, dat, zoo iemand, Sam Beever de man was om dat probleem optelossen. Hij was vlug, had een onuitputtelijke verbeelding, kon onvermoeid nu aan 't eene dan aan 't andere onderwerp zitten te werken. Hij had daarbij vrij wat bruikbare kennis van alles en allerlei. Zijne novellen vloeiden hem uit de pen en werden met graagte gelezen. Als hij die ééne kolossale gekheid maar niet gedaan had, zou hij 't waarachtig een heel eind hebben gebracht.’
‘En welke was die ééne gekheid?’ vroeg Frans. ‘Ik meen weleens gehoord te hebben, dat alle groote kunstenaars gekheden doen; dat men zelfs wel beweerd heeft, dat een genie zonder dwaasheden ondenkbaar is en dat wij, die minder gek maar ook minder geniaal zijn, hun dat niet zoo zwaar moeten aanrekenen. Meneer Palm, die anders practisch en bezadigd genoeg is, zei weleens, als het een of andere schandaal van een groot dichter of schilder verteld werd, dat 't jammer was, maar dat wij ook hierbij de leer van de compensatie moesten toepassen.’
‘Daar heb ik niets tegen’, was 't antwoord van West. ‘Gij begrijpt wel, dat ik de eerste zal zijn om mijne oude kunstbroeders de hand boven 't hoofd te houden en den mantel der liefde over hunne fouten te werpen, maar zie je, mijn jongen! er zijn fouten en fouten, of laat mij liever zeggen, er zijn geniale en ploertige gebreken in de wereld der kunst, en de gekheid van mijnen vriend Beever behoorde tot deze laatste rubriek. Zij maakte hem den naam van man van smaak onwaardig en wierp hem buiten het gild.... Sam Beever heeft zichzelven met hart en

{==356==} {>>pagina-aanduiding<<}

ziel verkocht aan een leelijk, spijtig en kwaadaardig oud wijf. Hij heeft voor geld en een lekkere schotel met zijn verleden gebroken. Sinds is hij trap voor trap neergedaald tot de ellendige positie van een koffiehuislooper en een ouden jongenheer, tot een Mephistopheles voor eerlijke en ordentelijke knapen zooals gij, die zich in hun onnoozelheid vergapen aan zijn quasi-jovialiteit. Gij begrijpt wat daarbij van zijn vroegeren aanleg, van zijn onmiskenbaar talent en zijn fijnen smaak voor het aesthetische en reine terecht gekomen is. Ik heb hem als een vriend gewaarschuwd. Hij heeft niet naar mij willen luisteren. Als ik nu aan hem denk, dan zie ik, in mijne verbeelding, een keurig beschreven vel papier, waarover een moedwillige hand een vol glas rooden wijn heeft gemorst en... ik walg.
West was bij deze laatste woorden half opgerezen. Zijne oogen rolden hem woest door het hoofd. Frans zei later tot Marie, dat 't vreeselijk was geweest om aantezien, maar toch majestueus mooi.
‘En daar hebt ge dus nu meteen de oplossing van 'tgeen gij gisteren niet begreept,’ ging West op bedaarder toon voort. ‘Ik kon mijn wrevel en ergernis niet bedwingen, toen ik u in zijn gezelschap uit den trein zag stappen. Een rilling voer mij door de leden bij de gedachte, dat deze lichtzinnige en ijdele oude knaap ook u al weer had ingepakt, dat hij, tegen wien ik u 't eerst en 't luidst zou gewaarschuwd hebben, mij was voorgeweest. Ik verbeeldde mij zelfs een oogenblik dat hier bepaald opzet in 't spel was, dat hij uwe mooie vooruitzichten bij oom Melder in den neus had en u daarom tegemoet gereisd was. Niet omdat ik hem verdacht van de beweeggronden der ordinaire klaplooperij. Hij behoeft door den hoogen prijs, waarvoor hij indertijd zijn eer en goeden naam verkocht heeft, nu niet meer bezorgd te wezen over een diner of een glas portwijn, maar geloof mij, Frans! degenen die op uw beurs klaploopen zijn de ergsten en de gevaarlijksten niet. Oneindig erger dan deze is de klaplooperij

{==357==} {>>pagina-aanduiding<<}

op uw fatsoen, uw naam, uw positie of uw jovialiteit, omdat zij niet zoo handtastelijk is en men zich uit ijdelheid zoo licht laat overhalen ze vrij spel te laten.
Sam Beever loopt klap op voorname kennissen en droomt dag en nacht van niets anders dan van den omgang met zoogenaamde chique lui. Hij heeft (gij zult wel willen gelooven, dat ik dit zonder jaloezie zeg), hij heeft al zijn oude vrinden gaandeweg den rug toegekeerd. Als gij lust hebt, kunt ge hem over de litteraturen en de litteratuur hooren praten, alsof 't een bedelaarstroep is en de onkunde de hoogste zaligheid. Wanneer 't hem lukken wou, zou hij iedereen wijsmaken, dat hij zijne jeugd met 't dresseeren van honden en 't doodschieten van hazen heeft doorgebracht. Wanneer hij niet bang was op zijn neus te tuimelen, ging de vent zeker nog leeren paardrijden, alleen om zijn jonge vrienden in den waan te brengen, dat hij al van zijn vierde jaar af op een hit gezeten heeft of een rol gespeeld bij de Engelsche wedrennen. Zijn litterarisch talent komt hem daarbij uitnemend te stade. Hij zal vooral eenvoudige, onbedorven jongelui, die nog niet veel van de wereld gezien hebben, inpakken door een jovialen toon en eene zekere argeloosheid, waarvan men op later leeftijd niet licht de dupe is. Gij moet niet denken, dat ik dit zeg om u te krenken, maar gij behoort gelukkig tot die onbedorvenen, en ik hoop dat gij er nog lang toe behooren zult.’
Frans zei, dat hij wel wist, hoe West 't bedoelde en hem dankbaar was voor zijne goede opinie, ofschoon hij niet zoo onnoozel en argeloos was als deze scheen te denken, ‘wij lazen bij meneer Palm van alles en praatten over allerlei, zoodat ik wel weet wat er in de wereld te koop is.... Evenwel’ - vervolgde hij - ‘is uw oordeel over meneer Beever zeker veel te onbarmhartig en te streng. Ik voor mij ben overtuigd, dat de man zijn hart maar voor eens en altijd aan een jongmensch gehecht heeft, en dat was aan zijn neef, die nu naar de

{==358==} {>>pagina-aanduiding<<}

Oost is. Hijzelf heeft mij met tranen in de oogen verzekerd, dat men zoo iets geen tweemaal doet, dat hij nu eerst recht gevoelde een man van leeftijd te zijn, en plan had zich in 't hoekje van den haard terugtetrekken. Hij had zelfs alle opgewektheid verloren om met de vrinden van zijn neef, die reeds lang ook de zijnen waren, te blijven omgaan. Zelden zag ik iemand zoo oprecht bedroefd om het verlies van een vrind. Eerst toen hij zijn hart voor mij had uitgestort, kwam hij een beetje tot kalmte. Alleen de belangstelling, waarmee ik hem aanhoorde, was oorzaak, dat hij zich tot mij voelde aangetrokken. Ik geloof, meneer West! dat u hem al te streng beoordeelt.’
‘Ba!’ zei West en hij trok zijn breeden dikken neus zoo verachtelijk op, als maar mogelijk was. ‘Ik zou u uwe illusies niet ontnemen en er mijne norsche levensopvatting voor in de plaats dringen, als ik niet wist wat voor vleesch ik in de kuip heb. Mijnheer Samuel Beever en ik, wij kennen elkaar langer dan gij hem kent, en ik durf wel zeggen, dat ik van de wereld ook nog wel een beetje meer gezien heb, dan zekere jongeheer uit de nuttige boeken van meneer Palm heeft kunnen leeren. Ik dring mijne inzichten aan niemand op dan aan hen, die ik bewaren wil voor erger ondervindingen, en gij zult wel willen gelooven dat dit hier 't geval is.... Overigens,’ vervolgde hij op eenigszins goedhartiger toon, ‘heb ik er niets tegen, als gij soms prefereert uit uw eigen oogen te kijken. Ik ben dat ook altijd gewoon geweest en men leert nooit beter dan op die manier. Ga dus gerust uw gang en be kijk meneer Beever zoo onbevangen, alsof ik u niets gezegd had. Ik wil aannemen, dat ik mij kan vergissen. Waarom zou ik niet? Er is geen schande in dat te doen en nog minder dat te erkennen, maar dan moet ik krachtiger argumenten hebben, dan die gij mij aan de hand geeft; dan moet ik meer goeds van hem hooren, dan dat hij met hartelijkheid en deelneming over het heengaan van

{==359==} {>>pagina-aanduiding<<}

zijn neef Meinert gepraat heeft. Ik zou u van die familie Meinert meer kunnen vertellen, maar 't is misschien beter dit voor later gelegenheid te bewaren. Ik zou in de betrekking, waarin hij tot die familie en vooral tot den zoon van meneer Meinert stond, allicht anders geoordeeld hebben over dat vertrek naar de Oost, maar dat wil ik hier niet laten gelden. Als gij alleen maar in 't oog houdt, dat Beever zich heeft opgeofferd, dat wil zeggen, al zijne genialiteit, al zijn talent, al zijn gevoel voor beproefde vriendschap en honderd edele beginselen meer... heeft opgeofferd enkel en alleen aan het geld; dat hij om een gemakkelijk en lui leven te kunnen leiden zich heeft verkocht aan een akelig wijf, dat al twee mannen doodgeplaagd had..... dan weet gij genoeg. Wat daarvan de onvermijdelijke gevolgen zijn, zult gij zelf wel kunnen ontdekken. Als gij ziet, dat uwe oude vriend West ongelijk heeft gehad, beoordeel hem dan op uwe beurt zachtmoedig, jongeheer! Als gij begrijpt dat mijn argwaan en vrees niet zoo heel ver van de waarheid af liggen, kom dan maar gerust bij mij. Ik geef u nu bij voorbaat al absolutie.’
't Was weer de oude toon van goedhartigheid en welwillendheid. Meer dan al 't gezegde deed deze Frans twijfelon aan de juistheid van zijn eigen oordeel. Kon 't ook zijn, dat meneer West toch gelijk had? Iemand, die om het geld verliefd geworden was of ten minste gedaan had alsof hij verliefd was op eene vrouw, die twee mannen had ‘doodgeplaagd,’ viel niet zonder aanleiding onder de verdenking van egoisme. De argwaan tegen zoo iemand kon bij een jongmensch van onbedorven smaak en zeden niet achterwege blijven. Frans was zeer geneigd om van den man, die daartoe in staat was, alle mogelijke kwaad te denken. En toch hij had zoo pleizierig met dien meneer Beever gereisd! De jovialiteit van Sam had hem geheel en al ingepakt!
Meer om een afleiding te bezorgen dan omdat hij op 't moment belangstelde in het oordeel van zijnen waardigen

{==360==} {>>pagina-aanduiding<<}

raadsman, vertelde Frans nu, hoe oom en tante Melder hem den vorigen avond ontvangen hadden. Daar West hen niet persoonlijk kende, had Frans er een wreed genoegen in, alles tot in de kleinste bijzonderheden te schetsen. De portretten van zijn oom en tante mochten daarbij nog met een zweem van piëteit behandeld worden, voor de rest had de jonge man geen genade. De knecht werd onbarmhartig doorgehaald. Frans vertelde met al de ijdelheid van een jeugdig veldheer, hoe hij den oudgediende tot binnen de kazematten had gedrongen. Hij kon dat volk, zooals hij zei, niet velen en verklaarde deftig en plechtig dat hij, zoodra 't zijn beurt van bevelen zou zijn, dien kettinghond van zijn oom op genadebrood zou zetten en dat hijzelf nooit zoo'n figuur in zijn huis zou willen hebben.
Hij zei dit met een majesteit en zekerheid, die West een glimlach afperste, maar, daar er voorshands geen gevaar bij was en hij schik had in den overmoed van zijn jongen vriend, liet hij hem begaan, ja, moedigde, eerlijk gezegd, hem zelfs aan. Onze litterator merkte met innig genoegen, dat Frans een vrij krachtig talent voor de plastiek en vooral een bepaalden aanleg voor de satire bezat. 't Was waarlijk niet van West te vergen, dat hij die in de geboorte verstikken zou. Deze gaven waren zoo zeldzaam in de wereld en er waren er zoo weinigen, die ze op prijs stelden!...
Frans toonde zich vooral een genie op dat punt, toen hij aan de familieportretten van oom Melder kwam. Daar gevoelde hij zich volkomen vrij, kon hij zonder gewetenswroeging aan zijne neiging toegeven. ‘Be geloof niet, dat er een van de Melders bij is,’ zei hij. ‘De Melders hebben nooit heel veel familie gehad, zooals men dat noemt. 't Waren, volgens 'tgeen meneer Jansen mij wel eens gezegd heeft, net als de Holsters eerlijke maar eenvoudige menschen, die er niet over dachten, dat 't voor iemand ter wereld ooit een pleizier zou kunnen wezen na hun dood hun aangezichten te bekijken, behalve voor hunne kinderen en

{==361==} {>>pagina-aanduiding<<}

verdere bloedverwanten en van die hoopten en verwachtten zij, dat ze hun beeld wel in het hart zouden bewaren. Ook viel er destijds aan zulke dure en prachtige portretten niet te denken, daar de Melders, in hun qualiteit van eerlijke lui, alles wat ze kochten ook graag wilden betalen. Meneer Beever heeft mij gisteren op den trein verteld, dat dit bij de Tekels altijd juist-omgekeerd is geweest. Bovendien, meneer West! al die portretten lijken op mekaar en allen te zamen lijken ze weer op tante Melder. Er kan dus geen twijfel bestaan omtrent hun identiteit.
Nu wil ik u gaarne bekennen, meneer West! dat mijne tante een alles behalve gunstigen indruk op mij gemaakt heeft en dat 't mij is voorgekomen alsof oom, die blijkbaar zulke goede plannen met mij heeft, zich niet heelemaal op zijn gemak gevoelde en zelfs bij de kruimeltjes welwillendheid, die hij mij in 't geniep toegooide, angstig naar tante loerde. Als zij hem aankeek, raakte hij in de war, iets, wat trouwens met mij ook het geval was, maar mettertijd wel beter zal worden. Ik moet aan die voorname nonchalance van tante eerst wennen. Daarna zal ik haar even kalm en onverschillig aankijken als die doode Tekels, maar oom zal dat zeker op zijn jaren niet meer leeren. Als ik hem was, oefende ik mij door elken morgen een uurtje langs die portretten heen en weer te wandelen en ze beurt voor beurt onderhanden te nemen. Er zijn er bij, die u en meneer Beever vroeger zouden hebben doen watertanden. Verbeeld u, alle heeren hebben groote gouden kettingen die op een dikken buik neerdalen. De buik is er niet altijd bij geteekend, maar de welwillende bewonderaar kan er hem gemakkelijk bij denken. Het fluweelen vest wijst onfeilbaar daarheen. Daarbij hebben de meesten van die heeren, bij gebrek aan een ridderorde een of ander bloempje in hun knoopsgat en voor het meerendeel een sigaar of een elegant wandelstokje in de hand. Als ze ten voeten uit zijn geschilderd, rust de linkerarm op de linkerknie en houden zij de rechter zoo wat op de hoogte van

{==362==} {>>pagina-aanduiding<<}

hun vijfde vestknoopje van boven. De dames zijn sterk gedecolleteerd, en hebben alle zonder onderscheid groote doekspelden op de breede borst. Ze dragen damast-zijden japonnen en kapsels, waarop onmogelijk een hoed zou kunnen gezet worden. Dat oom Melder ze daar hangen laat, is zeker om ze te laten meedansen als hij een bal geeft. Ik moet zeggen, dat de Amsterdamsche grootelui veel van dorpelingen en boeren hebben, als ze er allemaal zoo uitzien en zich in die houding en costumes laten portretteeren.’
‘Dat geloof ik graag,’ antwoordde West, ‘maar ik kan u plechtig verzekeren, dat gij u in dat oordeel over onze deftige Amsterdamsche families zeer vergissen zoudt. Ik zou u in zalen kunnen brengen, waar gij meent onder vorstelijke personages te verkeeren, waar de halskraag en de kanten lubben even smaakvol en werkelijk rijk staan als de gelaatstrekken van kracht en waardigheid getuigen. De Amsterdamsche regenten, die gij daar ontmoet, zouden u eerbied afdwingen. Ge zoudt er een paar van de schoonste bladzijden uit onze Vaderlandsche geschiedenis kunnen lezen, als ge lust hadt. Elk portret vertegenwoordigt een naam of de kracht van een tijdperk, waaromtrent gij Wagen aar kunt naslaan. Ik voor mij gevoel een zekeren eerbied als ik een afstammeling van zulke geslachten tegenkom. Ik heb altijd nog een beetje hoop, dat niet alleen van de gelaatstrekken, maar ook van den karaktertrek nog wel hier en daar wat terug te vinden is. Met familiën als de Tekels is 't een geheel ander geval. Meneer Melder, die zoo graag aan zijn eigen opgerichte firma het air van een oud, gevestigd huis zou willen geven en zich verbeeldt, dat de erfgenaam van zijn muffe kantoor tot in dat muffe toe het deftige en eerbiedwaardige zal eerbiedigen, moet zich, dunkt mij, gedrukt gevoelen door de aanmatiging en den overmoed waarmee die portretten, welke gij zoo nauwkeurig na geteekend hebt, op hem neerkijken. Naar al wat ik nu en dan van Jansen heb opgevangen, heeft uw oom werkelijk wel eenigen aanleg om een man van gewicht te zijn,

{==363==} {>>pagina-aanduiding<<}

dat wil zeggen, dat hij bescheiden en tevens plechtig genoeg kan kijken, om iemand, die er niets meer van weet, te misleiden, maar de eeuwige gerechtigheid vordert dat hij, die zoo rustig uit zijn hoogte op het lage land beneden hem neerkijkt, gestraft wordt voor zijn hoogmoed door de hulde, die hij, tegen wil en dank aan de Tekels brengen moet. De Tekels zien er bovendien 't minst voordeelig uit... op hun portretten. In het dagelij ksche leven loopen ze met geen zwaarder kettingen dan de rest van het menschdom, en als ze merken, dat dit meer inden smaak valt, verbergt het vrouwelijke gedeelte van dat geslacht haar mooie blanke schouders zedig onder een hooge japon. Ze doen dat zelfs zonder een zweem van inspanning. Ge zoudt niet zeggen, dat 't haar de minste opoffering kostte. Maar als ze poseeren, verbeelden zij zich, dat ze heel alleenzijn. Dan doen zij zich in hunne ware gedaante voor, en openbaart zich onbeschroomd al de ijdelheid van hun hart en hun smaak. Zij denken er niet om, de stumperts, dat onze afbeelding meer aan de oogen van het publiek blijft blootgesteld dan onze levende persoonlijkheid en maken er daardoor geen geheim van, dat ze ploerten en niets dan ploerten waren. 't Doet mij veel genoegen, mijn beste jongen! dat gij dit al zoo gauw gemerkt hebt. Maar zou, als de indruk van tante gunstiger geweest was, uw oordeel over die familiegalerij ook niet zachter geweest zijn?’
Frans ontkende dit ten sterkste. ‘Reeds bij 't binnenkomen,’ zei hij, ‘heb ik gezworen, dat ik ze allemaal het raam zal uitgooien, als ik daar heer en meester ben.’
‘Dat is nog al vrij radicaal en daarom wel wat voorbarig,’ antwoordde West met een glimlach. ‘Mag ik weten wie gij dan in hunne plaats zult hangend’
‘Wel, dat is duidelijk,’ meende Frans. ‘Ik zal er de portretten van al mijn vrienden hangen; van u en meneer en jufvrouw Palm en al de kinderen van Palm en domine Bos.’...
‘Dat als je blieft niet,’ viel West hem in de rede. ‘Wat

{==364==} {>>pagina-aanduiding<<}

ik u bidden mag, dat als je blieft niet. Ik wil wel gelooven, dat 't u aangenaam zou zijn te midden van goede vrinden te zitten, maar dat zou voor ons onverdragelijk wezen. Ge weet toch immers wel, dat de critiek een snijdend zwaard is, en sinds de uitvinding van de photographie vooral dooden noch levenden ontziet. Hang ons op uw slaapkamer en zeg ons elken morgen even goedendag, maar hang ons niet ten toon in uw zaal. 't Doet eenen doode pijn als zijn neus gecritiseerd wordt en vooral wanneer een dom mensch zieh misschien permitteert zijn conterfeitsel voor dat van een halven idioot aantezien. Ik geloof, dat ik in staat zou zijn uit mijn lijst te springen en uwe gasten stuk voor stuk een oorveeg te geven, als gij mij aan dat gevaar blootstelde! Dan is zoo'n heele galerij van Tekels nog beter. Als een bezoeker ziet hoe ze allemaal op elkaar lijken, durft hij 't gewoonlijk niet wagen zijn neuswijze beschouwingen te berde te brengen, vooral wanneer de heer of de vrouw des huizes zelf als een geboetseerd beeld er bij zit. Wat ik u bidden mag, hang mijn photographietje op uw slaapkamer.’
Frans zei, dat hij dit graag belooven wilde, nu West hem het genoegen ontzei met zijn geleerden vrind te bluffen. ‘Ik meende anders juist, dat 't nog al deftig zou staan als ik, van u spiekende, er kon bijvoegen: de schrijver van de u bekende novelles’.... doch West viel hem in de rede met den uitroep: ‘O, gij onnoozele knaap! die mij in uw goedhartigheid juist aan den pijnlijksten kant zoudt blootstellen! Weet ge dan niet, dat dit in den letterlijken zin een gruwelijke moord aan mijn nagedachtenis, een openbare executie zou zijn? Als ik dood ben, zal de een of andere redacteur een zijner duivelstoejagers uitzenden om alles bij mekaar te scharrelen wat er van “dien man” te vertellen is, en zult gij mijne biographie kunnen lezen, als ge lust hebt, in alle couranten van Nederland. Laat 't daar dan ook mee afloopen. Als ik daarmee niet volkomen tevreden was, zou ik een ondankbaar mensch wezen. Al wat daar-
{==365==} {>>pagina-aanduiding<<}
boven gaat, doet in den regel onze nagedachtenis kwaad. Immers gij weet wel, dat ik, in wien gij en anderen een soort van orakel zien in de letterkundige kringen van ons land zoogoed als een vreemdeling ben. Als hetgeen ik schreef ooit gewaardeerd zal worden, dan moet 't derde of vierde lid het doen. Van mijne tijdgenooten en het onmiddellijk volgende geslacht heb ik geen groote verwachtingen dienaangaande. Ik heb mij nooit willen aansluiten aan de clique's, dien men ook bij ons vindt, en mijne middelmatigheid eenvoudig aan het volle vuur van de publieke opinie gewaagd. Misschien handelde ik daarin niet verstandig, maar 't is nu eenmaal zoo. Ik heb mij niet ingedrongen in onze tijdschriften en ik heb maar een zeer bescheiden deel genomen aan de samenstelling van onze jaarboekjes. Hoogstwaarschijnlijk zal ik dus (ook bij de gunstige vooronderstelling dat ik werkelijk eenige verdienste gehad heb) door niemand in bescherming genomen worden en door een paar anoniemen met alle reverentie worden uitgekleed. Er zijn ook in de letterkundige wereld menschen, die dit laatste met gratie en stichting doen. Ik verwacht van u en enkele intiemen, dat zij alle aanleiding daarvoor zullen vermijden door van mijnen arbeid te zwijgen.’
Frans haastte zich natuurlijk te verzekeren, dat meneer West zich niet alleen vergiste, maar dat 't in zijn oog ook een schromelijke miskenning van de vriendschap was, aldus zelfs na zijn dood te willen regeeren, maar West hield vol, dat hij om niets verlegen was, dan om een stil plaatsje in het hart van hen, die hem waardeerden. Voor zijne ijdelheid had hij genoeg aan de troostvolle verwachtingen, die hij koesterde van het genoemde derde en vierde lid der nakomelingschap. Hij zou nooit de pen in handen genomen hebben, als hij er uitsluitend een metier van gemaakt had, en daar 't hem gebleken was dat men in Holland niet eenmaal van zijnen letterkundigen arbeid eten kan, was 't - dacht hem - zeer begrijpelijk, dat hij ook bedankte voor de ridderordes en de aanprijzende recensies en

{==366==} {>>pagina-aanduiding<<}

de rest van 'tgeen de vrienden van de clique elkander cadeau maken. ‘'t Is eigenlijk dwaas dat ik er met u over spreek,’ voegde hij er bij. ‘Gij zult eenmaal geroepen worden om geld te verdienen en niet om mijne novelles te lezen..... Nu gij eenmaal op dien weg zijt, is 't misschien beter dat gij van 'tgeen er bij ons omgaat, zoo weinig mogelijk te weten krijgt.’
West meende met deze laatste phrase een wending aan het gesprek te geven, maar Frans belette dit door de mededeeling, dat hij wel degelijk op de hoogte was van 'tgeen er op het gebied onzer moderne letterkunde voorviel en ook dit, zooals meneer West wel wist, aan Palm en zijne omgeving te danken had. ‘Er wordt buiten veel meer gelezen dan gij denkt,’ zei hij, ‘en vooral de lectuur van den dag houdt men getrouw bij’... en ten bewijze noemde hij de voornaamste artikelen van de jongste maanden bij name. Hij had die gelezen en met meneer Palm breedvoerig bepraat.
Doch West trok zijn neus op en verklaarde, dat hij daar niets om gaf, dan alleen in zooverre als 't hem voor Frans zei ven pleizier deed. Om over den stand van zaken te oordeelen, moest men niet in het parterre of de loge's zitten, maar achter de coulises kunnen kijken, en dan zag men heel wat anders. ‘Onze litteratuur is in de laatste jaren in handen van een naamlooze vennootschap,’ zei hij. ‘Daar geldt in volle mate het nul n'aura de l'esprit en wat er verder volgt. Als gij daar buiten staat, behoeft ge op geen waardeering te rekenen. Zelfs degenen, die er toebehooren, laten niet na, waar ze kunnen elkaar een vlieg aftevangen. Er is geen sprake van die hoogere cameraderie welke aanmoedigt en opwekt en bezielt. Evenals in de politiek moet gij tot de eene of de andere partij behooren, om ten minste niet dadelijk veroordeeld te worden.’
De zwartgalligheid waarmee dit gezegd werd, maakte op Frans een pijnlijken indruk. Voor 't eerst zag hij

{==367==} {>>pagina-aanduiding<<}

West in onheiligen toorn ontstoken en voelde hij, dat ook deze man zijn bittere oogenblikken had, ja, als bij instinct begreep hij dat hier met een woord van scherts en goeden luim niets was uitterichten, dat het olie in 't vuur zou zijn als hij van zijn kant op gunstiger teekenendes tijds en op het betrekkelijke nut van die naamlooze vennootschappen in de litteratuur wees. Alleen waagde hij 't even aan den Muiderkring te herinneren. Ook daar was exclusivisme en zelfs een zekere betweterij, naar hij meende, niet te miskennen. De vrienden van Hooft hadden immers ook hoogstwaarschijnlijk den neus wel eens opgetrokken voor 'tgeen anderen daarbuiten hadden gedaan?...
Maar nu klom West eerst op zijn praatstoel. Met alle kracht, die in hem was, protesteerde hij tegen die vooronderstelling. 't Was waar, de Muiderkring had haar eigenaardig karakter gehad. Men zou er geen kwaad van Maria Tesselschade hebben moeten spreken, maar wij vinden er nu en dan toch ook geesten, die eene geheel andere richting dan de meerderheid waren toegedaan. 't Was Anna Visscher nooit kwalijk genomen, dat zij dweepte met Cats; en al waren ze niet ingenomen met de onvrouwelijke figuur van Anna Maria Schuurman ze hadden haar toch de eer gegeven, die haar toekwam. Op zijn tijd waren ze trotsch op iedereen, die de Vaderlandsche letteren met vrucht beoefende. Jonge, talentvolle schrijvers werden aangemoedigd. Men begreep, dat men een gemeenschappelijk gebouw had opterichten. Als iemand, wie ook, iets voortreffelijks geschreven had, dan stroomde 't lofdichten; en nooit kwam een bundel in 't licht, dan behoorlijk geëscorteerd door al wat de pen voerde. Dat deed men zelfs gaarne als er op een naburig gebied der kunst maar een teeken van leven gegeven werd. Men kon onzen vaderen wel verwijten, dat zij wat al te gul geweest waren met hun lof, maar in waardeering en belangstelling voor elkanders werk waren ze ons ver de baas. 't Was

{==368==} {>>pagina-aanduiding<<}

of het tegenwoordige geslacht de armoede en beperktheid van het terrein steeds in aamerking nam en bang was, dat er binnenkort een hongersnood zou uitbarsten. De royale, flinke geest was er uit. Men was er voortdurend op uit elkaar vliegen aftevangen.
Frans, die 't (en met reden) niet eens was met deze onvriendelijke voorstelling, nam nu afscheid van West. Hij drukte de hoop uit, dat deze niet ongenegen zou wezen later nog eens op dit onderwerp terugtekomen, en vertrok met vrij wat minder opgewektheid dan hij gekomen was. In zijn hart besloot hij dat punt nooit weer aanteroeren, daar hij hier kennelijk te doen had met een bittere levenservaring, die de zachtmoedigheid en opgeruimdheid van den oud-litterator te machtig was. Toch verklaarde 't hem, hoe er in dit vriendelijke en menschlievende hart zooveel voorliefde voor de satire kon wonen.
Ook West was ontevreden, maar zooals bij soortgelijke naturen altijd 't geval is, niet op Frans maar op zicbzelven. Reeds een paar minuten nadat zijn jonge vriend vertrokken was, was hij ten volle overtuigd dat hij als een dwaas en daarbij hoogst lichtzinnig en verkeerd gehandeld had. Waartoe had 't gediend, dat hij dezen jongen man, die nog pas de wereld was binnengetreden, tegen de besten en krachtigsten van ons volk had opgezet, dat hij, door op de leemten en fouten in onze kunstenaarswereld te wijzen, hem een deel van zijne reinste illusies ontnomen had? Was 't integendeel niet beter geweest, als hij hem in zijn eerbied voor de bestaande machthebbers, voor de toongevers op het gebied der letteren had versterkt en voortgebouwd had op den grondslag van het eenvoudige, kinderlijke lezen, waaraan Palm en de zijnen gewoon waren geweest?
En zou hij ook niet edeler en braver gehandeld hebben, als hij den jongen overmoed gefnuikt had, toen deze zich vergreep aan de kleine ijdelheden van zijn oom en tante, indien hij hem 't onbetamelijke van zijn wel vermakelijke, maar toch minder gepaste critiek over dien oom en tante

{==369==} {>>pagina-aanduiding<<}

zelf onder het oog gebracht had? Hij, West, had zichzelven weer vergeten in de hitte zijner verontwaardiging over dingen, waarmee Frans Holster niets te maken had. ‘Ik ben als altijd dom geweest, omdat ik meende oprecht te zijn,’ prevelde hij. ‘'t Zal mij verwonderen of ik ooit wijzer zal worden.’
Toen Frans thuis kwam, waar reeds alles voor het middageten op tafel stond, stelde Marietje hem een briefje ter hand, dat in den loop van den dag bezorgd was. De brenger had gezegd, dat er geen haast bij was, ten minste geen antwoord vereischt werd. Daarom had zij 't maar bewaard, tot hij thuis kwam. Van meneer Jansen, die al een kwartier vroeger thuis gekomen was, had zij gehoord, hoe goed alles op het kantoor geloopen was. Toch had ze wel begrepen, dat haar broer naar buiten zou verlangd hebben. Als hij weer eens een uur of wat vrij had, zou zij 't verrukkelijk vinden, als Frans haar kwam afhalen en ze samen mochten gaan. Maar Jansen maakte de opmerking, dat dit zeker nooit weer gebeuren zou. Hij had zich aan Antoine Tekel dikwijls genoeg geërgerd over zijn willekeurig verlaten van het kantoor, als er nog handen vol werk lagen, maar hoe was dat dan ook afgeloopen? En dat, terwijl hij moest bekennen, dat Antoine een model van ijver was geweest, zoolang hij voor zijn lessenaar zat!
Het briefje voor Frans was van Sam Beever. Sam had door de drukte aan het station gisteren nauwelijks de gelegenheid gehad om afscheid te nemen. Toch had hij met een onuitsprekelijk genoegen kennis gemaakt. Hij stelde er daarom hoogen prijs op, dat Frans zijne belofte zou vervuilen, en hem eens spoedig komen opzoeken. Evenwel door bijzondere omstandigheden was 't hem niet mogelijk zijnen nieuwen bekende in den eersten tijd aan zijn eigen huis te ontvangen. Hij verwittigde hem daarom, dat hij dien eigen middag in het Poolsche koffiehuis zou te vinden zijn. Hij rekende er op, dat Frans hem daar zou komen opzoeken. In die verwachting teleurgesteld te wor-
{==370==} {>>pagina-aanduiding<<}
den, zou hem een bewijs zijn, dat er andere invloeden op Frans werkten, die zich sinds lang hem ongenegen betoonden, wat hij niet hoopte, omdat 't in verband stond met vroegere vriendschap, welke van zijn kant nooit verkoeld was.
Frans begreep natuurlijk, waarop deze laatste zinsnede doelde; en terwijl hij, met 't oog op het eerste gedeelte van den brief, veel lust gevoelde zich van verdere kennismaking te onthouden, daar het de meening van West scheen te bevestigen, dreef het tweede gedeelte hem tot een nader onderhoud aan. Hij kon zich niet voorstellen, dat West hem tegen den omgang met Beever zou gewaarschuwd hebben, alleen omdat hij dezen haatte; en daar hijzelf zijn nobelen vriend nog geen half uur geleden pijnlijk gegriefd had, greep hij de gelegenheid om zijn partij te trekken gretig aan.
Op het aangegeven uur vond hij Beever dan ook in het Poolsche koffiehuis, maar niet, gelijk hij gedacht had, alleen. Sam, die na het vertrek van Dolf geen vriendschapsbanden met diens vrienden had willen onderhouden, zat in 't midden van een kring, waarvan de oudste zeker twintig jaren jonger was dan hij. Op zijn gelaat was geen zweem van weemoed meer te herkennen. Alleen toen hij Frans aan de anderen voorstelde en meedeelde, hoe zij elkaar hadden leeren kennen, deed hij kennelijk moeite om een bedroefd gezicht te trekken. Hij sprak met zalving een paar hartelijke woorden over Dolf, en herhaalde, dat hij hem nooit vergeten zou. Doch een van het gezelschap, dat onder kirsch en morelletjes een staartje aan het diner knoopte, zooals Sam had opgemerkt, nam dien gunstigen indruk dadelijk weg. ‘Kom, kom, oom Sam!’ riep hij, ‘je zult er net zoo min als wij de tering van krijgen, dat je lieve neefje Dolf weer naar 't peperland is. Alles wel bekeken, was hij een beste kerel om geld van te leenen, maar voor u, die dat niet noodig hebt, is het verlies zoo groot niet. Er zijn goddank in Amsterdam nog fideele jongens genoeg over; en als jij de traditie wilt

{==371==} {>>pagina-aanduiding<<}

voortzetten en de fijne fiesschen leeg schenken, die Dolf heeft laten staan, zult gij die ook wel onder ons vinden.’
't Hinderde Frans, dat dit met kennelijke minachting voor de meerdere jaren en de maatschappelijke positie van Sam Beever gezegd werd; maar 't ergerde hem nog meer, toen deze de onbeschoftheid met een glimlachje beantwoordde en de verzekering gaf, dat hij ten volle bereid was die fijne fiesschen te schenken. 't Was wel is waar duidelijk, dat de man dit niet zonder inspanning en met blijkbare verlegenheid er uit bracht, ja, zelfs onmiddellijk daarop een poging deed om zijn raadselachtige houding te verklaren door de mededeeling, dat hij de heeren toevallig bij elkaar gevonden had, en weer onder hen was gaan zitten om de wijsheid te bewaren,’ maar dit belette niet, dat de anderen voortgingen hem de meest vertrouwelijke namen te geven en onkiesche toespelingen te maken op zijn rampzalig huwelijksleven.
‘'t Is geen wonder, meneer Holster!’ zei er een ‘dat oom Sam ons hier gevonden heeft. Oom Sam kan moeilijk in een koffiehuis komen waar hij geen oude jongens van onze soort bij mekaar vindt. Hij heeft net zooveel neven, als er fideele kerels in Amsterdam loopen. We gaan eerstdaags een monument voor hem oprichten. We zijn 't alleen nog maar niet eens over de plaats. U begrijpt wel, dat 't vlak voor een café of een bierkneip staan moet. Dan rollen de vriendjes na zijn dood nog eens tegen hem aan, niet waar, oom Sam?’
‘Ja,’ zei een ander, ‘en dan laten we hem nog eens meeproeven ook en drinken op tante Sam, die zoo mooi en zoo jong was en oom alleen genomen heeft, om hem op zijn ouden dag te bekeeren. Komaan, oude heer! daar ga je met een morelletje. Op de behouden overkomst van onzen gemeenschappelijken vriend Dolf. Straks geeft oom een fijne flesch, om zich een beetje optevroolijken.’
De anderen stemden met dat voorstel in. Ze vonden, dat Sam er miserabel uitzag en zeiden, dat ze nooit zouden toe-
{==372==} {>>pagina-aanduiding<<}
staan, dat hij van verdriet de tering kreeg. Dolf, die zeker heel wat souvenirs bij kleermakers en wijnkoopers had achtergelaten, had oom Sam speciaal aan zijn goede vrinden gelegateerd, maar als deze zoo saai zat te kijken, dan wilden zij hem niet dan onder benefice van inventaris aanvaarden. Als zij 't niet zoo goed met hem meenden, dan repudiëerden ze hem misschien nog geheel en al. Een paar proponeerden zelfs hem een proeftijd te stellen, maar dan decreteerden zij ook, dat hij een oude vent geworden was en liever bij moeder de vrouw moest blijven zitten om haar strengen optehouden. Tante Beever zou zeker nog wel eens graag met hem over Dolf praten. Zij wist immers, hoeveel oom aan dien jongeheer verplicht was? Dolf had oom, om zoo te zeggen, zijn opvoeding gegeven.
Sam Beever deed een paar maal een wanhopige poging om boos te worden en had zelfs eens de stoutmoedigheid te zeggen, dat hij geen plan had deze beleedigende uitdrukkingen langer te verdragen, maar, gelijk 't altijd gaat bij menschen van zijn slag, dit verergerde het geval in plaats van het te verbeteren. De jongelui, die blijkbaar niet voor de eerste maal dien toon met hem aansloegen, gaven aan al wat hij zeide, een comische wending, of verklaarden ronduit, dat zij hem voor een huichelaar hielden en geen oogenblik twijfelden, of hij zou Dolf en de heele familie Meinert vóór den nacht nog vergeten zijn. De familie Meinert was een allerliefste kleine bende geweest, die menige herinnering had achtergelaten en 't moest erkend worden, dat de meisjes daaraan het grootste contingent geleverd hadden. Zij verdachten, als ze daar van begonnen, oom Sam van de leelijkste dingen die men een getrouwd man kan te laste leggen. Was 't niet schandelijk dat hij, die zoo'n allerliefst vrouwtje thuis had, zoo idolaat van zijn nichtjes geweest was? ‘Meneer Holster weet dat misschien zoo niet,’ zei er een, ‘maar 't is van algemeene bekendheid dat oom Sam door Cor en Co en hoe de kleine liplappen verder mogen heeten, totaal bedorven is. Laat hij ons niet wijs

{==373==} {>>pagina-aanduiding<<}

maken, dat hij alleen om 't heengaan van zijn zwager en Dolf zoo wanhopig kijkt. De meisjes zitten hem nog in zijn hoofd.’
Nu, Sam was geen man om wanhopig te blijven kijken, als hij daarom door een troepje jongelui van stand werd uitgelachen. Met een weemoedig glimlachje aan 't adres van Frans, 't welk moest aanduiden, dat hij zich in het onvermijdelijke schikte, vermande hij zich en voegde zich in de heerschende stemming. Hij voerde daarbij zelfs den toon nog een beetje hooger op en vertelde eerst met een poging om hunne eigenaardigheden als interessante eigenschappen van een royaal geslacht voortestellen, maar weldra met de grofstmogelijke onbescheidenheid allerlei curieuse bijzonderheden van het vertrek der Meinerts. Hij had ze tot op 't laatste moment gezelschap gehouden. Toen ze drie uur aan boord waren, had hij Cor en Suze al moeten waarschuwen toch geen knipoogjes aan den tweeden stuurman te geven, terwijl zijn zwager Mies al een paar maal had moeten verzoeken die rare matrozendeuntjes niet nateneuriën. 't Was overigens merkwaardig zoo gauw als ze die had beet gehad.
‘Mijne heeren!’ voegde hij er bij, ‘ik verzoek u te gelooven, dat het vertrek van deze wezenlijk lieve en hartelijke menschen mij oprecht ter harte gaat. Wij hebben samen als broers en zusters omgegaan, ofschoon eigenaardige omstandigheden 't onmogelijk maakten, dat die omgang zóó intiem en zóó druk was als ik wel zou gewenscht hebben, omstandigheden omtrent welke ik geen gekheid dulden kan, die men behoort te respecteeren, en die om mijnentwil in dezen kring zullen gerespecteerd worden. Ik weet bij ervaring, dat mijne jonge vrienden hier tegenwoordig de rechten van den huiselijken haard weten te ontzien. Overigens is 't u allen bekend, dat menschen zooals mijne nu vertrokken bloedverwanten, die niet met onze deftige Hollandsche zeden en gewoonten vertrouwd zijn en lange jaren in het verre Oosten onder de warme zon in het zand gerold hebben, al licht in hunne argeloosheid nu en dan

{==374==} {>>pagina-aanduiding<<}

iets doen of zeggen, wat jongeheeren van zoo strenge beginselen, als ik de eer heb hier om mij heen te zien, aanstoot kan geven; maar ik voor mij hoop altijd te toonen, dat ik ook daarin weet te geven en te nemen.’
Sam Beever sprak deze korte speech met zooveel comischen ernst uit, dat niemand der aanwezigen zich in de bedoeling vergissen kon. Onder den schijn van de eer zijner bloedverwanten te handhaven gaf hij hen meer dan door de bitterste spotternij aan de genade en ongenade van de jonge menschen, die hem omringden, over. Zij maakten dan ook onbeschroomd van dien wenk gebruik en wedijverden in een even comische beantwoording van 'tgeen een verloopen student onder hen eene oratio pro domo noemde; en eenmaal op dien weg, holden zij teugelloos voort, hunnen lichtzinnigen mentor in hun midden meevoerende. Alle betamelijkheid was weldra voorgoed op zij gezet. Op de ergerlijkste manier werd over de nichtjes van oom Sam, en zelfs over zijnen schoonzuster gesproken, en ofschoon Sam nog eens of tweemaal, als hij toevallig Frans aankeek, den schijn aannam van zich boos te maken, kon hij den wilden stroom al spoedig niet meer bedwingen, liet hij zich telkens verleiden om zelf aanleiding te geven tot nieuwe ongepaste scherts.
Onze vriend Frans Holster werd onder dit alles van verbazing tot ergernis en van ergernis tot verbazing geslingerd. Hij wist niet waar zich te bergen van schaamte en was meer dan eens op 't punt de partij optenemen voor eene familie, die hem ten eenenmaie onbekend was, maar die op zoo schandelijke wijze door haren advocaat aan het gepeupel werd prijs gegeven. Hij was bovendien nog zoo geheel en al vreemd aan de zeden en gebruiken, van welke hij hier een staaltje aanschouwde, dat hij zijn ooren niet gelooven kon. Eene rilling voer hem door de leden, als hij zich voorstelde, hoe deze lichtzinnige schaar zich niet ontzien zou, zijne Laura aldus te beoordeelen; want niet alleen over de dames Meinert, maar over alle meisjes, die ter

{==375==} {>>pagina-aanduiding<<}

sprake werden gebracht, oordeelde men in dezen kring op dezelfde oneerbiedige en onfatsoenlijke manier. Zoodra hij de kans schoon zag, nam hij dan ook zijn hoed en zei tot Sam Beever, dat hij nog bezigheden had, en niet verder van zijn gezelschap zou kunnen profiteeren. Hij verachtte naderhand zichzelven, omdat hij daarbij de belofte had gedaan een andermaal minder gepresseerd te zijn. Daarop snelde hij naar huis om in den eenvoudigen kring van de Jansens en in het gezelschap van zijn zusje de onderscheiden indrukken van dezen eersten dag in Amsterdam te verzamelen. ‘Ik wou dat ik maar buiten gebleven was,’ zei hij tot zichzelven. ‘Ik dacht, dat meneer West boven de gewone menschelijke gebreken verheven was, maar ofschoon hij zijn deel daarvan ook in ruime mate draagt, geloof ik toch, dat het wijs is mij aan hem te houden. Hij zal mij niet in een koffiehuis brengen om getuige te zijn van de laaghartigheid, waarmee oude en jonge menschen elkaar beleedigen en aanzetten tot het gemeene en walgelijke. In dien meneer Beever heeft hij zich niet vergist’.... ja, in verband met het tooneel waarvan hij getuige geweest was, kwam zelfs de gedachte bij hem op, of de toon waarop hijzelf over zijn oom en tante gesproken had, met 't oog op de ordentelijkheid en betamelijkheid, wel den toets kon doorstaan.
Door een en ander eindigde hij dezen eersten dag niet zoo opgewekt en tevreden, als hij gedroomd en gehoopt had. Hij besloot zich vooreerst aan het kantoor te wijden, nauwkeurig toetezien, dat hij van alles de lichtzij opzocht en Sam Beever aan zijn eigen lot en de zorg zijner onbeschaafde vrienden overtelaten. Met een enkel woord verwittigde hij West, dat hij in de gelegenheid geweest was de juistheid van diens oordeel over Beever van nabij te onderzoeken. Hij gaf hem nu volkomen gelijk. Die man was een verloren man.
In verband met deze droevige ervaring, was 't voor Frans eene ware verkwikking, toen hij een paar dagen later Ma-
{==376==} {>>pagina-aanduiding<<}
rietje naar de Jonkerstraat vergezelde. Zoodra zij de stoep opklommen, kwam de oude kruier hen zelf te gemoet, en noddigde hen uit binnentekomen. Hij beschouwde 't als een voorrecht, dat zij zoo juist van pas kwamen. Er was een brief van Frits. De jonge jufvrouw zou hem wel weer 't pleizier doen, dien brief eens voortelezen.
Marietje voldeed volgaarne aan dat verzoek. Vooraf evenwel schikte zij het kussen in den grooten leuningstoel recht en schoof ze het kolossale eikenhouten geraamte, dat dezen naam droeg, met moeite naar den vroolijk brandenden haard. Daarop verzocht zij Frans te doen, alsof hij tehuis was en ging zelve op een stoof aan de voeten van Eggink zitten. Zij vertelde Frans, dat dit haar gewoon en geliefkoosd plekje was, als er een brief van Frits was gekomen. De oude man hield er niet van, dat men hem bij zulke gelegenheden zat aantekijken. Hij was dan 't liefst aan zijn eigen gedachten overgelaten
‘Dat is immers ook heel natuurlijk, jongeheer Holster!’ zei de oude man. ‘Als ik van Amerika en Nieuw-York hoor lezen, dan verbeeld ik mij, dat ik er ben en dan zit ik 't liefst maar zoo stil voor mij heen te kijken. Ik zie dan, hoe mijn beste, brave jongen bezig is methetgroote plan, om heel spoedig genoeg, geld overtegaren en maar gauw weer thuis te komen. Als ik zoo stil voor mijzelven heen zit, verbeeld ik mij bovendien, dat hijzelf bij mij is en mij de blieven voorleest of liever allemaal vertelt wat daar zwart op wit staat. Uw zuster heeft wel een heel andere stem dan hij, maar er is toch iets in, dat mij aan hem doet denken; net alsof ik hem hoor en hij zoo pas is thuis gekomen. Zij begrijpt hem zoo geheel en ik verbeeld mij, dat hij haar moet verteld hebben, hoe hij 't alles eigenlijk meende en waarom hij dat precies zóó verteld heeft. Van tijd tot tijd als ze heel zacht spreekt, verbeeld ik mij hem te hooren fluisteren. 't Is ook wel mogelijk’..... Eggink wordt hier als altijd weemoedig; er is in zijn stem een trilling, die niet

{==377==} {>>pagina-aanduiding<<}

alleen in den ouderdom haren oorsprong hebben kan.... ‘'t Is ook wel mogelijk, jongeheer Holster! dat 't komt doordat uw zus mij zijn moeder voor den geest brengt. Die maakte mij ook alles zoo duidelijk als ze wilde, alleen door 't te vertellen. Zoo iets hebt u nooit gehoord of gezien. Als die tegen mij gezegd had: “Hoor eens, vader! nou moest je dat zwarte ding daar ginder eens net zoolang aankijken tot 'twit is, want ik houd 't voor wit,” dan zou ik er net zoolang naar gekeken hebben tot 't wit geworden was; dat vertel ik u met een woord van waarheid. 't Was en bleef alles wit, wat zij wit genoemd had.’
Marie nam nu den brief van Frits. ‘Hij is niet uit Nieuw-York, mijnheer Eggink’ zei ze. ‘De naam van de plaats die er boven staat, heb ik nooit hooren noemen. Er staat bij, dat 't in Kansas ligt. Maar dat zal u natuurlijk onverschillig zijn.’
‘Onverschillig?’ vroeg baas Eggink, terwijl hij zich halverwege in zijn stoel ophief. ‘Och, jongeheer Holster! wees zoo goed en geef mij dien atlas eens aan, die daar bovenop de kast ligt. We zullen dan gauw weten waar onze vriend op 't oogenblik is. Neen, neen! dat is lang geen onverschillige zaak. Meneer West heeft mij uitstekend ingespannen. Ik geloof niet, dat de jongen mij zou kunnen ontsnappen, al kroop hij in 't achterhoekje van Amerika. Kijk maar eens hier. Als ge mij den naam van die plaats maarduidelijk en langzaam op zijn Hollandsch wilt voorzeggen, dan zal ik hem gauw genoeg vinden. Gij begrijpt, dat zoo niet, jongejufvrouw! maar dat is volstrekt niet onverschillig. In Kansas zegt ge, niet waar? Zie zoo, daar zijn we al vast zoo ver. Noem nu de stad of 't dorp, zooals ik zei, vooral heel duidelijk, en niet op zijn Amerikaansch. Meneer West spreekt die namen soms zoo wonderlijk uit, dat ik er niet bij kan.’
Marie voldeed glimlachend aan het verzoek van den ouden man, en 't was verwonderlijk, hoe gauw hij de aangegeven plaats gevonden had, ‘Ja, ja’ zei hij met zelfvoldoening.’

{==378==} {>>pagina-aanduiding<<}

we zijn aan dat reizen in Amerika gewoon. Ik heb 't op school nooit geleerd, maar daarom kennen we het toch wel... Zie zoo, jongejufvrouw Marie! als je nu maar beginnen wilt. Hier zijn we. We hebben Nieuw-York verlaten om gewichtige redenen, waarschijnlijk in 't belang van het huis waaraan wij ons verbonden hebben. Of we zagen er ons eigen voordeel in en meenden, dat we op die manier weer gauwer bij den ouden grootvader thuis konden komen. 't Zal wel in alle geval zijn goede reden hebben gehad.’ - -
De oude man bleef terwijl hij dit zeide, bij de tafel, waarheen hij zijn stoel gekeerd had, zitten en hield den vinger onveranderlijk op de plaats vanwaar de brief gedateerd was. Marietje schoof gedwee haar voetbankje dichter bij en begon met een heldere, vriendelijke stem te lezen.
Frits schreef, dat hij wel was, en dat grootvader zich volstrekt niet verontrusten moest, omdat hij van woonplaats veranderd was. Hij had dit in het belang van zijn vader gedaan. De groote stad was voor dezen, zoo 't scheen, minder geschikt. Er was zoo moeilijk werk te krijgen, ten minste werk, waarvoor zijn vader aanleg had, en dat deze met lust verrichten wou. 't Was alles handel in Nieuw-York. Zijn vader moest zoo iets hebben, waar meer landbouw bij te pas kwam. In Nieuw-York had vader bovendien te veel afleiding door allerlei kennissen, die hij ondanks de zorg van Frits gemaakt had. Nieuw-York was de verzamelplaats van allerlei volk, dat nergens anders terecht kon, en daaronder waren er heel veel, die niet deugden. Frits had daarom al lang 't plan gehad ergens elders heen te gaan; maar hij had 't niet kunnen doen, omdat hijzelf het kantoor, waar hij werkte, niet verlaten wou. Hij had 't daar, zooals hij grootvader vroeger meermalen geschreven had, heel goed en meende wel te durven zeggen, dat de patroons over hem tevreden waren. Daarom was hij er tot nu toe gebleven, en had hij

{==379==} {>>pagina-aanduiding<<}

moeten afwachten, hoe 't met zijn vader liep; maar nu was er onlangs heel toevallig een gelegenheid gekomen om zijn plan ten uitvoer te brengen, en dat was hoognoodig ook. Zijn vader moest weer aan 't werk. Vader verlangde daar zelf naar. 't Leegloopen en vooral de omgang met die vrienden, begonnen hemzelven te hinderen. Toen die gelegenheid kwam, hadden zij haar dan ook met beide handen aangegrepen. Er moest iemand voor de zaak naar Kansas en de patroons hadden niet onduidelijk te kennen gegeven, dat zij graag iemand wilden hebben, die er wat lang kon blijven en daar zoo wat voor agent spelen. Toen Frits dat merkte, had hij zich aangeboden en ofschoon ze hem wel wat jong vonden, hadden de patroons 't met hem geprobeerd. Zelfs hadden ze hem heele mooie aanbiedingen en beloften gedaan, voor 't geval dat alles naar wensch ging. Hij was nu op de plaats zijner bestemming en hoopte eerstdaags ook voor zijn vader werk te vinden, ofschoon dit hem niet was meegevallen. Ze hadden 't hem in Nieuw-York al te mooi en te gemakkelijk voorgesteld, maar hij geloofde, dat zijn vader vol goeden moed en lust was en dus zou alles zich wel schikken......
‘Nu, meneer Eggink! zei Frans, toen Marietje hier even ophield, ‘dat zijn, dunkt mij, uitmuntende berichten. Als Frits goed oppast heeft hij den voet in den stijgbeugel en zal hij wel gauw eens overkomen. Zoodra hij eenmaal 't volle vertrouwen heeft, zenden die heer en in Nieuw-York hem misschien nog naar Europa en zien we hem eer dan we denken.’
Maar Eggink dacht er blijkbaar anders over. ‘U begrijpt dat zoo niet, jongeheer!’ zei hij hoofdschuddend; ‘maar die berichten zijn bij lange na niet goed. Als ik precies moet zeggen, hoe ik er over denk, dan moet ik zeggen, dat ze mij in 't geheel niet bevallen. Men kan alles niet zeggen zonder te spreken, jongeheer Holster! en er zijn dingen waarover men niet graag meer praat dan noodig is, maar ik wil u wel bekennen, dat ik ze heel erg verontrus-
{==380==} {>>pagina-aanduiding<<}
tend vind. Niet omdat ik denk, dat Frits ons niet alles precies schrijft, zooals 't gebeurd is.... die patroons zullen dat allemaal wel gezegd hebben en die beloften zullen ook wel echt spul wezen; de jongen doet zijn zaken alsof hij tien jaar ouder was, en ze mogen daarginder blij wezen dat ze hem hebben, maar ziet u, dat zijn vader, ik bedoel mijn eigen zoon, nog altijd niets om handen heeft en daar in Nieuw-York met zijn oude kennissen heeft rondgescharreld en op den zak van Frits geloopen, dat bevalt er mij niemendal in. Dat zal maken, dat de arme jongen zich afslooft zonder veel vooruittekomen, en misschien nog zelf het slachtoffer wordt van zijn goedheid. Je moet me wel begrijpen, jongeheer! Ik vind 't heel braaf, dat een zoon zich voor zijn vader opoffert en ik hoop nooit te vergeten, dat 't een gebod van onzen lieven Heer is om je ouders te eeren, maar ik weet wat voor vleesch ik in de kuip heb... en ik denk er het mijne van....’
‘En toch zou 't u zeker ook niet bevallen als Frits anders gehandeld had,’ viel Marietje hier in, terwijl zij den geopenden brief in de hoogte hield, alsof zij baas Eggink wilde uitnoodigen dien nogmaals te lezen, als hij 't niet met haar eens was. ‘Frits heeft precies gedaan wat u in zijn geval ook zoudt doen. Zelfs heeft hij zeer voorzichtig en verstandig gehandeld, door deze mooie gelegenheid aftewachten. Lieve deugd! 't Zou nog veel erger zijn, als hij zijne mooie vooruitzichten had moeten laten varen, en dat zou hij toch ook hebben moeten doen, als 't niet anders gekund had. Dan zou 't nog veel erger wezen, terwijl ik 't met Frans eens ben, dat 't nog best tot zijn voordeel kan uitkomen. Als die patroons zien hoe trouw en eerlijk.’...
‘Ho maar, juffertje!’ riep Eggink. ‘Al meer dan genoeg. Tk denk er niet aan den jongen hard te vallen, omdat hij zijn plicht gedaan heeft. Ik heb dat duidelijk genoeg gezegd, meen ik. Ook behoef je zooveel woorden niet te gebruiken, om te bewijzen, dat hij er bij het slot van rekening

{==381==} {>>pagina-aanduiding<<}

geen schade bij hebben zal. Ik weet wel, dat er een God in den Hemel is, en dat die wel ziet wat een brave jongen 'tis, maar ik ben maar bang, dat het op die manier veel te langzaam gaat, en zie je.... ik word oud, ik voel, dat ik met elken dag achteruit krabbel en dat verlangen naar zoo'n jongen doet een mensch ook geen goed. Als ik hier zoo met de kaart voor mij zit, dan denk ik dikwijls dat 't een heel ander geval zou wezen, als ik nog maar een jaar of twintig jonger was. Dan zou je den ouden Eggink hier niet in de Jonkerstraat zien zitten, alsof hij een visch op 't droge was en geen beenen meer onder zijn lijf had. Dan trokken we morgen daar naar toe en dan beteekende 't niet veel of Frits wat langer of korter bleef; maar zieje, nu dat zoo niet is en ik hier moederziel alleen zit, denk ik er nog wel eens aan, of 't niet onverantwoordelijk is hem daar maar met zijn vader te laten rondtrekken. Ik weet, zooals ik zei, wat voor vleesch ik in de kuip heb. 't Zal een blok aan zijn been worden en misschien nog erger.’....
Marietje gaf Frans een wenk, dat hij den ouden man niet moest tegenspreken. Ze had hem op diens stokpaardje voorbereid en hem gezegd dat tegenspraak het gereede middel was om hem in zijn eenmaal opgevatte ideeën te stijven. Frans wist dus, dat de onverbeterlijkheid van zijn zoon een idée fixe van Eggink werd, zoodra die in botsing kwam met de belangen van zijnen kleinzoon. Ook bleek 'them, dat Marietje een beter middel kende om den ouden man tot zijn gewone kalmte terugtebrengen.
‘'t Was maar beter ook,’ zei ze, ‘dat u zoo spoedig mogelijk naar Amerika vertrok, meneer Eggink! Wij, die al ons best doen om u in de eenzaamheid te troosten, kunnen 't toch niet verder brengen dan dat u aan 't pruttelen raakt. Tante Gonne zei gisteren nog, dat zij van plan was 't maar optegeven. Ze meende, dat u in Amerika veel beter tevreden zoudt zijn, en dat u 't Frits zeker ook gemakkelijker zoudt maken, dan hij 't nu heeft. De

{==382==} {>>pagina-aanduiding<<}

arme jongen had dan zijn vader en zijn grootvader allebei bij zich. Dat was zeker niet één blok aan 't been, maar twee’.....
Marietje zei dit met een glimlach en eerst nadat zij opgestaan was en haar arm vertrouwelijk op den rug van Egginks leuningstoel gelegd had..... ‘Kom, kom,’ antwoordde de oude man dan ook, ‘als gij tante Gonne er bij haalt, krijg ik zeker weer knorren. Ze spelen alle in mijn huis den baas, jongeheer Holster! en ze beknorren me van tijd tot tijd, alsof ik een klein kind was. Mozes weet wel hoe de baas 't meent en dat we van tijd tot tijd maar eens pruttelen en brommen, omdat we niks beters te doen hebben. Niet waar, mijn ventje?’
De hond die op deze manier tot getuige geroepen werd, liet een genoeglijk geknor hooren, doch scheen weinig geneigdheid te hebben uit zijn warm hoekje achter de kachel te komen. ‘Mozes heeft onzen Frits net zoogoed gekend als de oude grootvader, jongeheer Holster! Mozes heeft zijn leven aan Frits te danken, en dat vergeet een hond zoo gauw niet als menig mensch.’
Hij vertelde nu breedvoerig, hoe dat indertijd had plaats gehad en scheen in het verhaal nieuwe berusting in het onvermijdelijke te vinden. ‘Als de jonge baas thuis komt, gaan Mozes en ik samen naar 't Nieuwediep om hem aftehalen. Mozes was net als de oude man te stijf en te stram om de groote reis te maken. Daarom bleef hij ook maar hier en wacht nu in het hoekje van den haard tot 't God behaagt den jongen baas weer thuis te brengen... Zou je wel willen gelooven, jongeheer Holster! dat Mozes, net zoogoed als ik, weet wat er in die brieven staat. Als ik 'savonds naar bed ga, dan vertellen we mekaar nog eerst een halfuurtje waar de jongen nou wel zitten zou en hoe hij over ons beiden denkt, en dan gaan wij gerust slapen.
Marie stelde nu voor, dat zij den brief verder zou voorlezen. Ze meende al gezien te hebben, dat er nog heel

{==383==} {>>pagina-aanduiding<<}

gunstige berichten in voorkwamen. Ze las dan ook met warmte en gloed, hoe de patroons, reeds na de eerste order, die hij had uitgevoerd, Frits hun bijzondere tevredenheid betuigd hadden en hunne vriendelijke beloften hadden herhaald. Als hij zoo voortging zouden zij, schreef hij, hem weldra nog uitgebreider en belangrijker zaken toevertrouwen. Dan twijfelde hij ook geen oogenblik of 't zou in zijne macht staan om zijn conditiën te stellen en zoo niet voor zichzelven, dan misschien in het belang van zijn vader hun invloed te gebruiken. 't Was eene algemeen bekende zaak, dat de chefs van geaccrediteerde huizen in Amerika zich bijzonder veel moeite voor hunne onderhoorigen gaven, als zij over hen tevreden waren. Om zijnentwil zouden de heeren dus zeker wel 't een of ander voor zijn vader weten te vinden, waardoor deze in zekeren zin gebonden of gedwongen zou wezen om geregeld te werken en binnenkort in zijn eigen onderhond te voorzien; iets wat Frits niet om zichzelven verlangde, maar wat ongetwijfeld voor zijn vader zelven alleszins wenschelijk was. Grootvader kon dus gerust zijn, dat alles uitmuntend in orde zou komen.
Of 't nu ten gevolge van deze gunstiger vooruitzichten was of omdat hij het zwak van den ouden man kende, maar Frits viel hier ongezocht in den toon der lofrede op Amerika en de Amerikaansche toestanden, en Eggink kon, zooals wij weten, dien aandrang niet weerstaan. Onmiddellijk bleek hij bereid daarmee intestemmen. Met innige zelfvoldoening zag hij, dat hij in Frans weer een gewillig toehoorder had.
Frits schreef hoe de bedrijvigheid, die op alles wat hem omringde haar stempel gedrukt had en zich aan allen meedeelde, het leven nieuwe veerkracht schonk en de verandering, zelfs als zij met onzekerheid gepaard ging, tot eene aangename verfrissching maakte. Hij ten minste beklaagde zich volstrekt niet, dat hij Nieuw-York had moeten verlaten. 't Was of de wereldstad ook al oud

{==384==} {>>pagina-aanduiding<<}

en eentonig begon te worden, als men hier midden in deze verre provinciën steden en dorpen zag verrijzen als door eenen tooverslag. ‘Het stadje waar ik mij nu bevind,’ schreef hij ‘kan nog nauwelijks dien naam dragen. Als men het aantal huizen in aanmerking neemt, is 't niet veel meer dan een gewoon Hollandsch dorp, maar als men de menschen telt, die er zich maar vast gelegerd hebben en met de verzekerheid van de dingen die komen zullen, er hunne hutten en barakken hebben opgeslagen, dan verdient 't dien naam wel driedubbel. Wij leven hier om zoo te zeggen geheel en al in de toekomst. Niet alleen dat wij dagelijks verwezenlijkt zien wat wij gisteren hoopten en in den afgeloopen nacht droomden, maar wij loopen met onze voorstelling het heden ver vooruit. Niet 'tgeen bestaat, maar wat er wezen zal vormt onze wereld. Ofschoon dat iets gejaagds en onrustigs geeft, zoolang men er niet aan gewend is, verschaft 't een tweevoudig levensgenot, als men eenmaal de bekoring er van heelt gevoeld en genoten. De overtuiging, dat men aan de toekomst behoort, verlengt en verdubbelt het leven. Ook moet men het persoonlijk ondervonden hebben, om te kunnen begrijpen hoe de rustigheid waarmee men zijne plannen en besluiten maakt en de kalmte waarmee men zijn werk verricht daardoor niet, zooals gij in Holland denken moet, verlamd en verzwakt, maar integendeel verdubbeld wordt. De overtuiging, dat wij nooit gedaan zullen hebben, maar altijd vooruitstreven, maakt den arbeid tot een deel van ons wezen, niet slechts tot een levensdoel, en daarin ligt het geheim dier rustelooze werkzaamheid, van dat phlegma of die kalme berekening, waar 't op voordeel aankomt. Uwe Hollandsche handelaars hebben geen begrip van den ijver, waarmee hier van den morgen tot den avond gezwoegd en gerend wordt door jongen en ouden, alleen omdat ze geen tijd hebben te vragen, waarom ze zich eigenlijk zoo inspannen. Zoodra de arbeid ons leven wordt, houden alle klachten over te veel en te langdurig op.’

{==385==} {>>pagina-aanduiding<<}

‘Ja, dat begrijp ik allemaal, ofschoon er wel zijn die denken, dat 't voor een ordinairen kruiër rijkelijk hoog is,’ merkte Eggink op. ‘Ik heb met meneer West al zoo dikwijls in dien geest gesproken. Hij denkt er juist zoo over als Frits, en beweert dat onze kooplui vroeger ook zoo waren. 't Zat bij onze vaderen niet in het geld verdienen, zegt hij altijd, maar in de behoefte om zich te bewegen en groote zaken te doen. Onze tegenwoordige heertjes komen er veel te gemakkelijk aan, en daarom verbeelden ze zich, dat er alleen maar genot is in 't bezitten en niet in 't verdienen. In Amerika begrijpen ze dat beter, jongeheer Holster! Frits schreef den vorigen keer al, dat de manier waarop daar gewerkt wordt een genot op zichzelf is. Hier in Europa zitten ze jaren achtereen te wurmen en te ploeteren, alleen om aan 't eind, als ze oud en stram zijn geworden, in een koets te kunnen rijden. Daar is het werken zelf een genot. U begrijpt, als ik dat zoo zeg, dan praat ik na wat ik er van gehoord heb, maar ik geloof toch ook wel, dat de jongen gelijk heeft.’
‘Net alsof ze in Amerika ook niet blij zouden zijn, wanneer ze alles kant en klaar vonden en maar eenvoudig behoefden voorttewerken op hetgeen door de vaderen gedaan is. Omdat ze zoo jong zijn, praten ze zoo luid over hun talent het huis, waarin zij wonen, zelf gebouwd te hebben. Maar als ze 't van hun vader present gekregen hadden, zouden ze toch zeker ook zoo gek niet zijn geweest het te weigeren’, zei Frans.
Eggink antwoordde, dat hij dat ook niet geloofde. 't Was al te gek, dat iemand die een mooie firma erven kon dat weigeren zou. De jongeheer Holster, die zelf zulke mooie vooruitzichten had, moest vooral niet denken, dat hij zoo iets bedoeld had. Integendeel, hij voor zich was overtuigd, dat iemand die zoo iets deed niet wel bij 't hoofd moest zijn. Hij kon dan ook niet gelooven wat meneer West hem wel eens verteld had, dat ze in Amerika niemendal gaven om oude firma's, dat men er volstrekt geen kwaad

{==386==} {>>pagina-aanduiding<<}

inzag, als de beste en beroemdste na één menschenleven dood en begraven werd. Er kwamen dan weer onmiddellijk spiksplinternieuwe met jeugdige namen en jeugdige krachten in de plaats, en geen mensch beklaagde zich daarover of kreeg 't in zijn hersens dit een verlies voor de maatschappij te noemen. Maar dat nam niet weg, dat er toch wel iets aan was van 'tgeen Frits er over schreef en dat 't even waar was, dat het eigenlijke pleizier hier bij ons niet zoo voor den dag kwam. ‘Ik verzeker u, jongeheer!’ zei hij ‘dat hier schatrijke menschen zijn met wie ik voor geen geld van de wereld zou willen ruilen, die met al hun geld diep ongelukkig zijn. Wij kruiers weten daarvan mee te praten.’
Ofschoon Frans op deze verklaring zweeg, voelde hij er al de juistheid van. Kende hij ook niet een schatrijke familie, van wie misschien 'tzelfde kon getuigd worden?...
Marietje vervolgde nu hare voorlezing van den brief. Frits gaf eene wegslepende beschrijving van het land, waardoor hunne reis hen gebracht had. Hij voegde daarin, met kennelijk opzet, eenige opmerkingen over den indruk dien de ruime, frissche en welige natuur naar hij meende op zijnen vader gemaakt had. ‘Vader verzekerde mij herhaald,’ schreef hij, ‘dat 't hem in de groote stad te benauwd begon te worden. Zijn hart ging open, toen hij weer iets onder de oogen kreeg, dat op zijn geliefkoosde prairiën en bosschen geleek. Daar was 't eerst een lust om te leven. Maanden lang had hij rondgezworven, zonder den eenen nacht te weten waar hij den volgenden slapen zou, en of hij wel eene menschelijke woning zou vinden om eten te koopen. Zelfs is 't hem menigmaal gebeurd, dat hij nachten achtereen geen ander bed had dan de harde grond, en toch had hij zich toen gelukkig gevoeld, veel gelukkiger dan in de drukste straten van Nieuw-York.’
Marie hield hier even op. ‘Arme man,’ zei ze, ‘'t is

{==387==} {>>pagina-aanduiding<<}

een groot geluk, dat uw kleinzoon hem gevonden heeft en dat ze nu voor een poos uit die drukte zijn.’
Dat vond Frans ook. Hij had ook meermalen bij het lezen van de ‘Hertendooder’ of de ‘Padvinder’ het leven van zoo'n zwerver in de vrije natuur benijd. 't Moest heerlijk wezen in die eeuwige bosschen van Noord-Amerika, waar de bijl nog niets verwoest had, waar eenvoudigheid van zeden en hulpvaardigheid de karaktertrekken waren, die den eenen lotgenoot aan den anderen verbonden.
Maar Eggink schudde 't hoofd en zei, dat hij 't daar volstrekt niet mee eens was. Van al het moois in die boeken geloofde hij niets. 't Zou daar wel wezen zooals 't overal was. ‘Een dief blijft een dief,’ zei hij, ‘of hij in een bosch of in een stad woont, en een vagebond zal er daarginder al wel net zoo uitzien als hier. Ik heb die kerels, die op los werk loopen, nooit kunnen uitstaan. Als ik ze hier bij ons over de balie van de brug zie hangen, krijg ik lust om ze eventjes er overheen te gooien. Er zou aan zoo'n luiwammes toch niets verloren zijn. Mijn vader zei altijd, en dat heb ik mijn zoon ook voorgehouden (maar 't wou niet baten), dat iemand die geregeld werk schuwt en liever zoo wat rondscharrelt dan eenvoudig net als een ander mensch zijn plicht te doen, heel veel aanleg voor de galg heeft en ik heb, gelijk bij zooveel dingen, ook hierbij meermalen gezien, dat mijn vader gelijk gehad heeft. Die afkeer van de groote steden is angst voor de politie. Anders zou ik niet weten waar 't 'm zat.... Ondertusschen,’ vervolgde hij peinzend terwijl hij werktuigelijk den brief van Marie overnam, ‘ondertusschen bevalt 't mij maar half dat Frits dit met zoo'n pleizier schrijft. De jongen heeft ook altijd een beetje aanleg gehad om een zwerver te worden. Ik had de handen vol om hem van de straat aftehouden en altijd was hij er bij, als er iets te doen was. Meneer West heeft die wilde haren er zoo'n beetje uitgetrokken, en toen hij naar school ging, begon 't wat beter te worden, maar

{==388==} {>>pagina-aanduiding<<}

heelemaal raakt hij ze nooit kwijt, als hij met zijn vader blijft rondtrekken.... Ik moet meneer West eens vragen wat die in den brief leest, of onze Frits dat alleen maar schrijft, omdat hij zijn vader in een mooi licht wil zetten, of omdat hijzelf er ook pleizier in heeft. Als je ooit van die soort van dingen in je hoofd krijgt, Fritsje! dan spreken we mekaar nader, hoor!’....
‘Heere! meneer Eggink! dat is dunkt me zoo duidelijk als glas,’ meende Marie. ‘Frits vindt 't een gekrkkigteeken, dat zijn vader zooveel gevoel voor de natuur heeft. Hij hoopt, dat dit gunstig zal meewerken om hem aan 't werk te krijgen nu ze weer op 't land zijn. Ik begrijp niet, hoe gij er iets anders uit lezen kunt’, en Frans voegde er nog bij, dat hij 't op zichzelf geen ongeluk zou vinden als Frits soms liever naar de woestenij ging dan op een kantoor te zitten. Hij was immers naar Amerika gegaan om zijn fortuin te maken. Was 't dan niet onverschillig hoe hij dat maakte, en was 't voor zijn grootvader niet van veel belang, dat de jongen daarin zoo spoedig mogelijk in slaagde.....
Maar Eggink antwoordde dat zij er geen van beiden iets van begrepen. Hij redeneerde zoo niet, omdat hij er zelf belang bij had, maar omdat hij den jongen kende en bovendien ook wist.... wie zijn zoon was. ‘Voor ieder ander,’ zei hij, ‘zou 't misschien heelgoed zijn, als hij, op avontuur naar Amerika gegaan was en zijn fortuin in dat verre westen gezocht had, maar er zijn er ongelukkig maar al te veel, die dat geprobeerd hebben en met de kous op den kop weer thuis gekomen zijn. Daarvoor moet men juist de beste hebben en gewoonlijk is 't de minste soort, die daarheen gaat. Meneer West had hem daarvan zooveel verteld, dat hij er alles van wist. 't Was net als met die goudzoekers. Om op zijn eigen beenen te kunnen staan behoorde men meer meetenemen dan een paar stevige armen. Voor iemand als zijn zoon ('t speet hem dat hij 't moest zeggen) was niets beter,

{==389==} {>>pagina-aanduiding<<}

dan een geregelde en ordentelijke omgeving en dat was met Frits ook 't geval. ‘Evenwel’ voegde hij er bij ‘ik wil van Frits geen kwaad denken. 't Is mogelijk, dat ik den jongen verkeerd beoordeel. Hij heeft zich tot nog toe goed gehouden, en toen hij wegging, was ik daar heelemaal gerust op. 't Is alleen maar omdat ik bang ben voor de verleiding door anderen, weetje jongeheer Holster! en daar heb ik mijn eigen reden voor, maar anders loopt er geen beter jongen op twee beenen in heel Amerika rond. 't Is misschien ook zondig van me, om mij ongerust te maken..... Lieve God! er is, geloof ik, geen kind in de wereld, waarvoor door zoo'n engel van een moeder zoo vurig gebeden is.’
Daar de lectuur van den brief ten einde was, trachtte Marie met eigenaardigen tact eene andere richting aan het gesprek te geven. 't Was merkwaardig, hoe ze daarbij den ouden man in zijn zwak wist te tasten; en Frans verbaasde zich over de gedweeheid, waarmede Eggink zich door het meisje leiden liet. Zij dwong hem nogmaals alles te vertellen, wat hem van de jeugd van Frits voor den geest kwam en glimlachte hem vriendelijk toe, toen hij op zijn gewone manier verklaarde, haar met dat onderwerp wel een heelen dag te kunnen bezighouden, Vervolgens verdiepte hij zich weer in de herinneringen aan het sterfbed van zijn schoondochter, waarbij Marietje toeluisterde met een belangstelling, alsof ze ook dit voor 't eerst hoorde.
't Was duidelijk, de gewoonte om haar tot zijn vertrouwelinge te maken en de kleine zorgen, waarin dit huismoedertje een groot gedeelte van haar lust en leven vond, hadden ongemerkt tusschen den ouden man en het lieve kind een nauwen band van genegenheid gelegd. ‘Ik geloof wezenlijk, jongeheer Holster! dat dit dametje met mij zal doen, wat eerst de moeder van Frits en later die kwade jongen zelf gedaan hebben. Ze zal mij den baas worden als ik niet oppas, dat verzeker ik je... Nu, 't is mijn heele

{==390==} {>>pagina-aanduiding<<}

leven mijn zwak geweest. Ik heb mij altijd door de vrouwen laten regeeren. Sinds jufvrouw Gonne mij die twee jonge dametjes op mijn dak gestuurd heeft, om eens te kijken, of de boel ook te veel in de war zou loopen, heb ikzelf zoo wat niemendal te kommandeeren. Vooral uw zusje maakt 't nu en dan al heel gortig. Als zij mijn kleine voorlezeres niet was, zou ik 't nooit permitteeren. Eergisteren nog kwam ze hier om mij te zeggen, dat ik niet uit mocht, want dat 't veel te koud en te guur voor mij was. Ilc vraag je, een man die zijn heele leven door weer en wind geloopen heeft en die nog zoo gezond is als een visch!’
‘En dus is u toch maar uitgegaan, meneer Eggink!’ vroeg Frans. ‘Ik kan mij best begrijpen dat u je aan zoo'n klein pretentieus dametje niet gestoord hebt.’
‘'t Kwam toevallig net zoo uit, dat ik toch geen plan had om uittegaan,’ antwoordde Eggink met een ondeugend glimlachje.’ 't Was wezenlijk koud en guur, maar dat zou 't 'm niet gedaan hebben. Ik had in huis 't een en ander te bestellen. Ik knutsel nu en dan zelf nog zoo wat, moet u weten.’
Marie had van deze redeneering over de vriendelijke slavernij, waarin Betsy en zij den ouden man hielden, niet veel notitie genomen. Ze was druk bezig met overal waar zij iets van zijn plaats zag de noodige orde te herstellen. En alles wat zij verplaatste en verschikte, scheen nieuwe bevalligheid te krijgen. Het eenvoudige vertrek legde 't er op toe om zich van den mooisten kant voortedoen. ‘Gij ziet hoe mijn huishoudstertje 't maakt’ zei baas Eggink tot Frans. ‘Als ze hier komt, zie ik eerst dat ik alles verkeerd zet en als ze weg is, dan zeg ik altijd tegen mezelven: Pas nu op, dat 't allemaal precies zoo blijft, maar dat lukt me nooit..... Onder ons gezegd, geloof ik, dat ik haar pleizier doe met den boel maar weer zoo'n beetje in de war te brengen. Verleden week zei de schoonmaakster ook nog, dat ik niet waard was, dat die jonge

{==391==} {>>pagina-aanduiding<<}

dametjes zich zooveel moeite voor mij gaven en dat zal wel zoo wezen ook. Lieve deugd, ik heb vroeger met dien kwajongen huisgehouden. Toen ging 't er maar zoo wat naar toe. Jufvrouw Gonne zegt, dat 't toen een schandaal was, en dat ze dacht toen ze hier 't eerst kwam, dat er geen redderen aan zou wezen....'t Is wel mogelijk. Ik heb daar zoo geen oog voor, maar ik zie wel, dat 't opknapt, als die kleine handjes er zich mee bemoeien’...
De oude man keek, terwijl hij deze opmerkingen maakte, de wonderdoende fee, die in zijne kamer rondhuppelde, met innig gelukkige oogen aan. ‘Ik vind 't vooral lief van haar,’ vervolgde hij vertrouwelijk, ‘dat ze alles wat van Frits geweest is zoo in 't oog laat vallen. Daar hangt zijn schoollei en daarnaast, zooals u ziet, jongeheer Holster, zijne boekentasch, en hier op den schoorsteen ligt zijn zakmes. Als ik 'savonds heel alleen zit, troosten die dingen den ouden man nog al eens dikwijls. Ik geloof, dat uw zusje 't daarom doet.’
‘Och, meneer Eggink,’ viel nu Marietje in en ze kreeg een soortgelijke kleur als we vroeger al eens bij Frans en ook bij Frits hebben opgemerkt. ‘Ik doe dat.... omdat 't zoo uitkomt en ook al, omdat ik weet dat u 't pleizierig vindt.’
‘Nu,’ antwoordde baas Eggink, ‘dan is 't precies zooals ik zeg. Als ik zoo naar die tasch zit te kijken, dan zie ik den jongen daar nog heenstappen. Lieve God! jongeheer Holster! ge hebt nooit zoo'n flinken, stevigen jongen gezien.’
Frans was 't natuurlijk met deze gunstige meening eens maar daar Marie haar dienstwerk nu scheen afgedaan te hebben, stelde hij haar voor, huiswaarts te wandelen. Ze zouden zeker eens heel gauw weer terugkomen.
Onderweg nam Frans de vrijheid zijn zusje geducht met haar trouwe zorgen voor den ouden Eggink te plagen. ‘Daar zal spoedig een eind aan moeten komen,’ zei hij. ‘Als oom het mooie plan, waarmee hij u bedreigd

{==392==} {>>pagina-aanduiding<<}

heeft, ten uitvoer legt, dan begrijpt ge wel, dat 't geen pas meer zal geven in de Jonkerstraat te komen. Ik wou 't gezicht van den koetsier weleens zien, als hij hoorde waar de jongejufvrouw wezen moest. Ook zouden oom en tante dat stellig nooit permitteeren. Gij weet wel; dat ik dat niet zeg om 't aftekeuren, dat gij nu en dan daar gegaan zijt. Jufvrouw Gonne heeft dat met de beste bedoelingen aangemoedigd en later als Frits weer in 't land is, die dan, zooals wij hopen, èen rijk man zal geworden zijn, zal 't met dien ouden kruier ook wel schikken. 't Is wezenlijk een aardige, goede man. 't Zou mij spijten als iemand hem een greintje minder achtte om 'tgeen hij vroeger geweest is, maar gij begrijpt toch wel, dat dat met oom Melder niet gaan zou. Oom Melder is, zooals wij weten, wat hooghartig uitgevallen en dat mogen wij niet uit 't oog verliezen.’
Marietje keek vreemd op bij deze woorden. Zij lei de hand op zijnen arm en scheen te willen vragen, of zij hem wel goed verstaan had. ‘Oom Melder is zelf,’ zei ze eindelijk, ‘bij baas Eggink geweest. Hij zei onlangs, dat hij hem met genoegen had leeren kennen, dat hij Eggink een alleraardigste type uit den kleinen burgerstand vond en wel begreep dat ik 't daar huiselijk en prettig heb. Hijzelf kon niet nalaten de huiskamer van Eggink een gezellig vertrek te noemen.’
‘Nu ja,’ zei Frans, ‘zoo bedoel ik 't ook niet. Gij begrijpt wel dat ik buiten nog wel eenvoudiger en minder lui dan Eggink aangetroffen heb, en ik zou de laatste wezen om op zoo iemand neertezien, maar ik wil u waarschuwen, dat er een dag kan komen, waarop oom Melder van u verlangt dat ge die bezoeken achterwege zult laten.... Wat zult gij dan zeggen? Oom zal u missel lien niet kwalijk nemen, als gij nu en dan eens naar de Jonkerstraat gaat, maar zoo vertrouwelijk als gij met dien man zijt... dat zal hem zeker nooit bevallen. Gij kunt hem toch onder anderen niet vertellen, dat gij de brieven

{==393==} {>>pagina-aanduiding<<}

van Frits komt voorlezen. Een jonge dame van vijftien, zestien jaar gaat daarvoor niet naar de Jonkerstraat.’
Waarom kreeg Marietje bij deze woorden alweer een kleur en waarom maakte zij zich met een vroolijken lach van het antwoord af? ‘Ik zal oom meenemen,’ zei ze. ‘Hij kan dan zelf oordeelen of baas Eggink wezenlijk zoo burgerlijk is, als gij meent. Ik blijf nog maar liever gelooven, dat oom in volle oprechtheid met hem ingenomen was.’
‘En ik van mijn kant hoop hartelijk, dat gij u daarin niet bedrogen moogt vinden,’ zei Frans luchtig. ‘Als oom niet aristocratisch is, dan zal tante 't toch wel zijn. Maar we willen ook van haar 't beste hopen.’
Marie zei nu op zeer stelligen toon, dat zij in geen geval plan had in hare verhouding tot den ouden kruier iets te veranderen. Zij zou 't oom en tante desnoods zelve zeggen, als 't noodig was. Ook geloofde zij wel, dat oom vooreerst van zijn vroeger voornemen had afgezien. ‘Ik deug niet voor dat mooie, groote huis,’ zei ze. ‘Ik voel mij 't gelukkigst bij tante Gonne, in den eenvoudigen kring, waarin oom en tante mij hebben laten grootbrengen.... Ze hebben immers vroeger nooit naar ons omgekeken?’
Frans moest erkennen, dat dit waar was, maar meende, dat Marietje hem toch zeker niet wou benadeelen en dat ze dus om zijnentwil wel zou opofferen, wat haar door de gewoonte dierbaar was geworden. 't Was immers buiten kijf, dat hunne verhouding tot de Jansens ook heelemaal veranderen zou, als alle vrome wenschen vervuld werden... maar Marietje keek hem, terwijl hij zoo sprak, weer zoo verbijsterd en angstig vragend aan, dat hij niet verder ging, maar haar lachend verzekerde, dat 't niet was, omdat hij ooit trotsch hoopte te worden. Zijne lieve vrienden te Ganderkerk waren, zooals hij gezegd had, ook maar eenvoudige menschen, ofschoon een kruier.....
Neen, Marietje wou daarvan niets verder hooren. Een kruier, zooals meneer Eggink, was minstens net zoo goed

{==394==} {>>pagina-aanduiding<<}

als oom Melder of wie hij maar wilde. Zooveel eerlijkheid en liefderijkheid als men bij dien man vond, zou men te vergeefs bij de meeste grootelui zoeken. Dat had ze meneer Jansen dikwijls hooren zeggen, en nog onlangs had meneer West er in denzelfden zin over gesproken.
‘Nu ja,’ zei Frans, terwijl hij zichzelven wijsmaakte dat 't enkel scherts geweest was, ‘meneer West is ook, zooals gij wel weet, een erge democraat.’
Was 't werkelijk meer dan gewone scherts van den kant van Frans, of openbaarde zich in deze redeneering over Marietjes verhouding tot Eggink een beginsel van hooghartigheid?
Frans was overtuigd van het tegendeel. Als hij zijn hart eerlijk had uitgesproken, zou hij hebben bekend, dat de eenvoudige omgeving van Eggink hem meer aantrok dan het prachtige huis van zijn oom; maar hij had zich voorgenomen zich geheel en al te voegen in 'tgeen deze met hem en zijne zuster voorhad, en daarbij paste immers een dergelijke beschouwing van het verschil van standen volkomen....
Frans vergiste zich evenwel, indien hij er op rekende, dat zijne komst de voornemens, die oom Melder ten aanzien van Marietje koesterde, had versterkt. Integendeel, deze traden voor een poos geheel op den achtergrond.
Meneer Melder was een man van zaken en de betrekking tusschen hem en de kinderen van zijn eenige zuster was, sinds Frans in relatie tot de firma gekomen was, ook eene zaak geworden. Daarbij kon van hartstocht zoomin als van overhaasting sprake zijn, en daarom werden alle andere plannen en verlangens tot later overweging verschoven. Hij had Frans naar Amsterdam laten komen en den jongen een plaatsje op zijn kantoor ingeruimd, omdat de gedurige aanraking, waarin hij met Marie geweest was, gedurende de afwezigheid van zijn vrouw, ongekende behoeften aan kinderlijke liefde en dankbaarheid in zijn koel hart had opgewekt. Nu veranderde die verhouding.

{==395==} {>>pagina-aanduiding<<}

Van het oogenblik waarop Frans op het kantoor gekomen was, hing ook het lot van zijn zusje van zijn ijver en vlijt, maar bovenal van zijn bescheidenheid af. Gelukte 't den knaap zijn oom zóó voor zich intenemen, dat de tegenstand van tante overwonnen werd, dan zou ook Marie daarvan de vruchten plukken. Toonde de jonge man daarvoor geen lust of geen aanleg, dan zou oom de handen voorgoed van beide kinderen aftrekken, dan had hij zijn plicht gedaan en zichzelven niets meer te verwijten.
De bewegingen van zijn hart werden dus voor Melder gaandeweg op ééne lijn gesteld met de orders, die Jansen aan de correspondenten en agenten van het huis zond. De firma trad weer op den voorgrond. Voorloopig had Melder alles, wat in redelijkheid van hem gevorderd kon worden, gedaan. Frans had een kruk op het groote handelskantoor. De jongen had 't zelf in handen, of hij die weldaad waard zou wezen of niet.
Ongelukkig begreep Frans dit slechts ten deele. Het deel dat zijn zusje in zijn succes had, zag hij niet. Hij zou immers in dat geval niet zoo roekeloos gespeeld hebben met zijn eerste indrukken van het gewichtige huis?
‘'t Is op het kantoor van oom Melder zoo benauwd’ zei hij, dat geen muis 't er kan uithouden.... Gisteren heeft meneer Jansen mij met een deftig gezicht voorgedaan, hoe ik een behoorlijken koopmansbrief moet inrichten, hoe hoog ik beginnen moet en hoe laag ik moet eindigen. Daarop heeft hij hem mij leeren vouwen. Dat gewichtige onderwijs heeft zoowat een half uur geduurd. Als ik goed oppas, heeft hij beloofd mij nog meer dergelijke belangrijkheden te leeren en mij te zullen inwijden in alle geheimenissen van den handel. Ik heb plechtig gezworen, dat ik bij dat alles mijn lachlust en mijn verveling zal bedwingen, maar ik verzeker u, dat ik daaraan alleen al het halve kapitaal van oom Melder heb verdiend. De hemel moge mij verder bijstaan en mij vooreerst die gewichtige verborgenheden besparen. Ik heb

{==396==} {>>pagina-aanduiding<<}

voorshands nog genoeg te doen om aan de stijve figuren van oom en meneer Jansen en die wassenbeelden van klerken te wennen. Ik geloof, dat oom ze 'savonds in de kast zet en dat ze 'smorgens weer opgewonden worden. Let eens op, of ik ook niet binnenkort op een horloge of staande klok ga lijken. Ik voel dat 't daar toch naar toe moet.’



{==397==} {>>pagina-aanduiding<<}

Zefen-en-veertigste hoofdstuk.

Een sombere winter en een guur voorjaar.

De winter was een keten van naargeestige, zeurige dagen, een reeks van weken en maanden, die door niets onderscheiden waren dan door de meer of mindere levendige hoop, dat er weldra een einde aan komen zou. De menschen, die er nog eenigszins in slaagden een restantje van hun goed humeer te redden, zeiden, met een wanhopige poging om geestig te zijn, dat het uitmuntend weêr was om een erfenis te deelen, maar ze zeiden dat zóó dikwijls, dat de geur ook daar afging. De andere menschen, die eigenlijk nooit een goed humeur gehad hadden, maar zomers onder den invloed van de warme zon nog wel eens een enkele maal een liedje neurieden, gaven nu zonder eenige schaamte aan hun neiging tot pruttelen toe en scholden onverholen op de macht, die wij gewoon zijn het weer of ook wel de natuur te noemen. Ze trokken daarbij nijdig aan hunne sigaren en beweerden, dat die door de vocht bedorven waren. Zij trokken ook als ze konden hunne medemenschen bij de ooren en beweerden, dat zij in staat zouden zijn een moord te begaan.
Als het niet regende, dan daalde er een dunne mist uit de hoogere luchtlagen, en als de wind niet koud en vochtig door de reten van de ramen drong, dan zijpelde het water langs de ruiten of sloegen de hardsteenen stoepen uit, alsof ze inwendig saamgeperst werden en in de verre

{==398==} {>>pagina-aanduiding<<}

toekomt, als de zon terugkwam, pulver zouden worden. Alles wat men aanraakte was nat. Alles wat men zag was vochtig. Overal, waar iemand zijn voet neerzette, ontstond een plas en overal, waar een boom of paal het afloopen van 't water belette, werd een klein meer gevormd. Van tijd tot tijd viel er in plaats van regen sneeuw, maar die sneeuw was grauw en vuil. Ze smolt weg, eer zij op de natte straten neerviel. 't Was geen sneeuw voor schilders en natuur-poëten, geen sneeuw voor het kerstfeest of den oudejaarsavond, wanneer een groot gazen kleed over akkers en velden, dorpen en steden wordt uitgespreid, waarop de zon rozen strooit of de maan zilveren diamanten toovert. Van deze sneeuw kon geen schooljongen een ordentelijken bal maken. Dit was geen marmer of pleister voor een pop of voor een kunstige vestingmuur, waarin de knaap zijn aanleg voor het beeldhouwen kon toonen. Deze vlokken vermeerderden slechts de kleierige massa, die straten en wegen onbegaanbaar maakte, waar de paarden hun last met tragen gang doorheentrokken, alsof 't een lijkkoets was, en de krakende wielen weldra hun laatste omwenteling zouden hebben volbracht.
Buiten stonden de boomen somber en naargeestig te treuren. Zij lieten de takken over grachten en slooten hangen, alsof ze gestorven waren en niet wisten, dat er een lente zou aanbreken, wanneer met de eerste groene blaadjes de vroolijke zangers weer zouden terugkomen en huppelen van tak op tak. Alleen zat hier en daar een pikzwarte kraai en maakte door zijn akelig gekras den mooisten weg naar het kerkhof naargeestig. Geen sterveling had lust om hem wegtejagen. Men meende integendeel, dat hij het landschap behoorlijk stoffeerde.
In Amsterdam was 't maanden lang smerig, smerig zooals 't in Amsterdam alleen zijn kan, en volgens de stedelijke verordeningen schijnt te moeten zijn. 't Was smerig op den Vijgendam en in de Halsteeg. 't Was ook smerig op de Heeren- en Keizersgrachten. Op den Haar-
{==399==} {>>pagina-aanduiding<<}
lemmerdijk en de Weesperstraat gleden de menschen uit van den modder, en heele plassen belemmerden de passage op het Rokin en 't Rembrandsplein. Nergens in de stad was een hoekje, waar 't niet vuil was. Nergens bleef het onreine water binnen de steenen oevers, of kon een zinkput den toevoer uit straten en stegen verzwelgen. De zuidelijkste dienstmeisjes konden hare kousjes niet rein houden en de nuffigste jongedame was niet in staat de fijne enkeltjes te verbergen.
Er liepen heeren met hooge kraagjassen en kaplaarzen op de beurs, en er stonden dito heeren Zondags aan den ingang der kerkdeur, om dames met overschoenen thuis te brengen. Als er een concert in Felix was, wedijverden de huurkoetsen met de eigen rijtuigen, en zelfs voor den ingang van de zalen waar stemmige oefeningen gehouden werden, was 't niet vreemd eene vigilante te zien. In de plantage verscheen week op week geen enkele wandelaar; op de pantoffelparade miste men zelfs moeders met zes huwbare dochters. De beesten in Artis vroegen in vollen ernst, waarom de heer Westerman ze maarniet naar hun land terugzond. Ze vonden 't koud in de goed gesloten hokken, en er kwam toch geen sterveling naar hen kijken.
Als het mistte werden de lantaarns opgestoken, en als het glad was werd hier en daar zand op de hellingen der bruggen gestrooid, maar als 't niet mistte en niet glad was, liet men de Amsterdammers maar in 't halfduister door den dikken modder hun weg zoeken, ofschoon alle huismoeders pruttelden en alle correspondentie-artikeltjes in de couranten moord en brand riepen. De heeren, wien 't aanging, wisten wel dat niemand in dat weer en met die naargeestige indrukken de gedachte aan barricades bij zich zou voelen opkomen, dat alle hartstochten en driften wegsmolten als de sneeuw op de vochtige steenen, zoodra ze in de open lucht kwamen. Ze hadden overschoenen, parapluies en regenmantels,.... de goede Amsterdammers,.... ze hadden dus over niets te klagen.

{==400==} {>>pagina-aanduiding<<}

Als de almanakken 't niet verklapt hadden, zou niemand gemerkt hebben, dat de winter eindelijk voorbij was en het voorjaar begon. De noordenwind was nog kouder dan de westenwind geweest was, en de menschen, die zoo hard over dien eeuwigdurenden winter geklaagd hadden, begonnen te bidden en te wensclien, dat de natte moesson maar weer terugkeeren mocht. Zoo koud en guur als 't nu was, was 't nog veel erger. 't Was al in April, eer hier of daar in de courant het merkwaardige bericht verscheen, dat ergens in een lauw hoekje een pyrus japonica haar blaadjes begon te vertoonen. Er waren zelfs enkelen, die 't niet gelooven wilden. Ze zeiden, dat 't nooit zomer zou worden, dat het rijk van de zon uit was.
Hoe maakte onze vriend Frans 't in die naargeestigheid van de natuur en de menschen?
Frans Holster ging 'smorgens tegen halfnegen de deur van Jansen uit en klotste als alle andere Amsterdammers, die hun plicht betrachtten, door dik en dun naar het kantoor. Hij deed daarbij zijn best niet te klagen en te pruttelen. Als de neiging daartoe bij hem opkwam, lei hij de hand op den mond en trachtte zichzelven wijstemaken, dat 't buiten op het land nog veel naargeestiger en somberder was. ‘'t Zal nu in Ganderkerk ook niet prettig wezen,’ zeide hij tot Jansen, terwijl hij diep in zijn kraag dook en zijn best deed om zijn parapluie ondanks den feilen wind te blijven ophouden. ‘De grond heeft den tijd niet om droog te worden. We zaten met zulk weer letterlijk weken achtereen opgesloten,’.... maar hij loog, de huichelaar, als hij zoo sprak, en hij wist wel, dat hij onwaarheid sprak. De vriendelijke huiskamer in de pastorie en de ruime stallen van Palm riepen hem toe, dat hij jokte, dat hij daarginds geen enkelen naargeestigen dag gekend had, dat hij sprak van dingen, waarvan hij geen woord meende.
Als in Ganderkerk de kwade moesson heerschte, weergalmden keuken en schuur van het vroolijk gezang der ar-
{==401==} {>>pagina-aanduiding<<}
beiders, die binnenwerk verrichtten, dan loeide het vee gezellig en huiselijk in de schuur, die wel een kerk geleek, waar de winterkou niet kon doordringen noch de regen gehoord werd op het dikke, rieten dak. Zoo guur en somber kon het niet wezen, of Frans wist daar den tijd te korten. Zoo langdradig kon een Zondagachtermiddag niet zijn, of Palm wist van zijne deel een speelplaats voor het jonge volk te maken, waar zij vergaten, hoe ongezellig 't daarbuiten was. Ook heugde 't Frans niet, dat hij in Ganderkerk ooit met een parapluie geloopen had of ooit zijn kraag opgezet, als hij met Laura naar Eerloo wandelde. 't Had hem integendeel menigmaal pleizier gedaan, als wind en koude vereenigd hem hadden bedreigd, en trachten bang te maken, dat Laura van de reis zou moeten afzien. Domine Bos had hen dikwijls hoofdschuddend nagekeken, als ze samen den tocht ondernamen en lachend verzekerden, dat 't lekker weêr was, terwijl ze toch den wind vlak in 't gezicht hadden. En was er ooit een regenvlaag zoo fel geweest of zelfs een donderbui zoo zwaar, dat ze hem hadden teruggehouden van een voorgenomen of afgesproken bezoek aan de pastorie? Wat gaf hij om het weer, als hij zoo'n aangenaam doel voor oogen had! Als er wat te doen was in Eerloo, hadden hij en de jongens van Palm immers ook geen winterkou ontzien, ja, gelachen met bezorgdheid en vriendelijke bekommering?
Maar Jansen, die van dat alles niets wist, nam de verzekering van zijn jongen vriend voor goede munt op. ‘'t Is bij zulk weêr een zegen, als je in de stad woont,’ antwoordde hij. ‘'t Is in de stad nooit zoo koud en guur als buiten, ofschoon 't dezen winter toch al heel onpleizierig is’..... en de eerzame boekhouder, die als een spoortrein in zijne rails liep, vervolgde zijn weg met de overtuiging, dat hij zich door deze laatste opmerking niet bezondigd had, want het was werkelijk buitengewoon guur en regenachtig.
Als ze, na deze dagelijksche worsteling met de onvriende-
{==402==} {>>pagina-aanduiding<<}
lijkheid der natuur, half verkleumd en dikwijls doornat aan 't kantoor kwamen, verbeeldde Frans zich, dat 't daarbinnen gezellig en warm zou wezen... en als zij binnentraden, maakte het benauwde vertrekje werkelijk een oogenblik een indruk, die niet ver van het gezellige verwijderd was. Evenwel geen kwartier later was die indruk weer verdwenen. Zoodra hij zich heenboog over het eentonige, machinale werk, dat Jansen hem met onverbiddelijke strengheid bleef opdragen, bemerkte hij met schrik, hoe donker 't was, hoe naargeestig de weinige lichtstralen, die door de verweerde ruitjes vielen, hem aankeken, met het blijkbare doel hem met al den schat van gedachten en gewaarwordingen naar een vroeger tijdperk en een vriendelijker omgeving terugtevoeren.
Den vorigen winter had hij dag aan dag schaatsen gereden op de vliet en werkelijk eens, na een duchtigen rit, Laura in het geheim op de gloeiende wangen gekust, zonder dat zij 't hem had verboden. Als hij haar dan heel laat aan de pastorie bracht, had hij somtijds een dampenden schotel kastanjes op tafel gevonden of in den hoek een keteltje warme bisschop zien staan, 't welk Laura's moeder niet had durven weigeren op de heftige vertoogen van domine, dat de jongelui wel half bevroren zouden zijn. Frans had zich dan evenwel niet half bevroren gevoeld. Integendeel nooit had 't bloed hem vroolijker en krachtiger door de aderen gestroomd dan na zulk een prettigen tocht en in zoo goed gezelschap. O, hij zag nu, dat hij die zalige uren niet genoeg gewaardeerd had, dat hij 't beter zou doen dan toen, nu hij wist hoeveel jeugd en levenskracht er verdroogt op duffe kantoren en binnen enggebouwde steden, terwijl het krachtvolle landvolk voortvliegt op de vlugge schaatsen, terwijl liefde en dartelheid zich verheugen in haar bestaan onder den morgen- en avondgroet der weelderige schepping. Als hij nog eens weer mocht terugkeeren tot dat leven, 'twelk voor altijd achter hem lag, zou hij het anders weten te waardeeren en te genieten!

{==403==} {>>pagina-aanduiding<<}

Maar... hij mocht niet toegeven aan die gedachten. De weg naar Ganderkerk lag voor hem door dit armzalige kantoorwerk heen. Om eenmaal weer met Laura te mogen schaatsenrijden, zou hij voor een jaar of wat de schaatsen aan den wand moeten hangen; en misschien was 't wel beschouwd nog beter, dat hij alle herinneringen aan het vriendelijke dorpje maar voorgoed op zij zette...
Hij moest zich tot zijn werk bepalen. Hoe eentonig en vervelend dit ook was, moest hij toch gelooven, dat Jansen beter dan hij den weg kende, waarlangs hij tot de hoogte van zijn oom kon opklimmen. Oom Melder, die een model van stiptheid, orde en ijver was, moest hem steeds voor oogen staan.... Hij zou immers eenmaal op ooms plaats zitten, en diens naam teekenen?
Op deze wijze ging er menige voor- en achtermiddag voorbij. Frans martelde zichzelven door die herinneringen aan een gelukkiger omgeving telkens weer voor zijn geest te roepen, en ze barsch en onverbiddelijk wegtesturen, als ze aan zijne oproeping gehoor gegeven hadden. ‘Ik ben zeer over u tevreden,’ zei Jansen elken avond. ‘Als gij zoo voortgaat, wordt gij een degelijk koopman. Bedenk altijd dat Keulen en Aken niet op één dag gebouwd zijn.’ Elken avond ook kuste Marietje hem goedennacht met de vriendelijke verzekering dat zijn ijver en nauwgezetheid haar hoogste geluk uitmaakten. En toch ging Frans nooit naar bed dan met den levendigsten indruk, dat hij zijn dag verloren had!
Van tijd tot tijd verwaardigde ook Oom Melder zich zijnen jeugdigen troonopvolger zijne hooge tevredenheid te betuigen. Hij hoorde van Jansen zooveel goeds van hem. Hij had zelf nu en dan de gelegenheid optemerken, dat de jonkman stipt en nauwgezet alles uitvoerde wat hem werd opgedragen. Hij was op den goeden weg, zei Oom. Als hij zoo voortging, zou hij er wel komen.
't Was Frans niet recht duidelijk wat oom met dat ‘er wel komen’ bedoelde? Kennelijk lag dat station dichter bij

{==404==} {>>pagina-aanduiding<<}

dan het verwijderde punt waarheen Jansen al zijne krachten richtte; maar toch deed 't hem genoegen, dat oom hem prees, toch trachtte hij zichzelven te overtuigen, dat er een geheimzinnige pleisterplaats was, waarop oom het oog had. Onze goede jongen gevoelde zich nu en dan zoo nameloos moe, zonder dat hij iets van beteekenis had uitgevoerd. Er moest dus zeker in 'tgeen hij verrichtte meer inspanning liggen dan hij had opgemerkt. Hij kreeg nu en dan zoo'n onbedwingbare neiging om de pen neerteleggen, en over gansch andere dingen dan handelsbrieven te mijmeren. Er lag dus zeker meer afmatting des geestes in den machinal en arbeid, dien Jansen hem had opgedragen, dan hij vermoedde. Als zijn oom hem prees, zou deze daarvoor wel zijne redenen hebben. Oom was een steunpilaar van de beurs, en naar de boekhouder den jongen man voorpreekte was zoo'n steunpilaar iets wat men niet elken dag te zien kreeg, wat men niet meten mocht met de gewone maat voor onze medemenschen.
Bij die zeer zeldzame gelegenheid, als een woord van lof en aanmoediging aan de lippen van den patroon ontsnapt was, scheen Jansen het moment voor de een of andere belangrijke mededeeling gekomen te achten. Frans kreeg dan de plechtige aanzegging, dat hij tot eene nieuwe openbaring van de geheimenissen van den handel genaderd was en vernam uit den mond van zijnen meester nieuwe en hooger gestemde liederen ter eere van de firma. Jansen legde hem dikke boeken met cijfers voor, en verklaarde hem de onderscheiden termen. Hij toonde hem aan; hoe de eigenlijke kracht van den handel in nauwgezet noteeren en onberispelijk groepeeren gelegen is; hoe alles beheerscht wordt door de hoofden, waaronder de posten voorkomen, en het behoorlijke sluiten van de rekening. ‘Nauwgezetheid en nog eens nauwgezetheid is schering en inslag, mijn beste jongen!’ zei de waardige dignitaris van de firma Melder. ‘Al 't andere is zwendelarij. Let daar op en onthoud dat.’

{==405==} {>>pagina-aanduiding<<}

En toch was Frans, ondanks het deftige en plechtige van deze en soortgelijke uitspraken, verbaasd over hoe weinig schijven de geheele handelszaak liep. Slechts hoogst zelden 'vertoonde zich een ander gezicht dan dat van meneer Melder's particulieren makelaar op het kantoor. Met de correspondenten in het buitenland scheen oom zoowel als Jansen persoonlijk ten eenenmale onbekend. Van den toestand, waarin de handel daar verkeerde, vernam Frans slechts nu en dan ter loops een woord. 't Ging in verreweg de meeste gevallen alles op den makelaar af. Als deze zei, dat er grof geld aan een artikel, te verdienen was, dan spitsten oom en Jansen de ooren. 't Eenige, wat daarbij overwogen werd, was of de markt er van overvoerd was of niet. Verwikkelingen buitenslands, zelfs van zeer ernstigen aard, schenen pas belangrijk te worden als ze in den maalstroom van de beurs gekomen waren en daarin pijlsnel werden rondgevoerd, zoodat men er geen oog op kon houden. Dan verbeeldde Frans zich, dat de eenige toeleg van zijn oom en diens helpers, evenals hun geheele handelstaktiek, hierin bestond, om zoo gauw mogelijk zonder zich om iets of iemand te bekommeren, een groot stuk van den gemeenschappelijken buit beet te krijgen. Zelfs schenen ze geheel en al te vergeten hoe 't daarna vermoedelijk wezen zou. Hun oogenblikkelijke winst was waarborg genoeg... Wat bleef er bij deze kleingeestige behandeling van zaken over van de droomen die hij, de vermoedelijke erfgenaam van deze firma, gedroomd had? Frans had zichzelven wijs gemaakt dat het kantoor voor hem een hoogere school zou wezen, dat alles wat hij vroeger geleerd had, hier zijn wijding zou ontvangen. Hij zou hier geen kapen en rivieren van buiten leeren, eenvoudig om ze straks optenoemen, maar zee en land omreizen, met het doel om door eigen voordeel en eigen welvaart den schat zijner kennis te vermeerderen en het leven der menschheid meer en meer tot een zegen en een genot te helpen maken. De ideaal-koop-
{==406==} {>>pagina-aanduiding<<}
man, zooals hij dien in den geest aanschouwde, was een medearbeider van de mannen der wetenschap, de ijverigste van allen in het verzamelen van de bouwstoffen voor ruimer en edeler levensopvatting dan waarin de spin zichzelve behaagt, en de woekeraar zijne bestemming zoekt. Doch daarvan was noch bij zijn oom noch bij den eerlijken boekhouder iets te ontdekken. Hun manier van zaken doen verschilde wel beschouwd maar zeer weinig van die van Baas Rol, dien Frans had zien wegen en verkoopen, zonder meer indruk en bezieling dan de schaal of de evenaar van zijn balans ondervond. Er was geen enkel moment van verheffing in, geen oogenblik van spanning of verrassing. Alles liep den eenen dag als den anderen regelmatig af. De hoogste glorie van oom Melder bestond daarin, dat niemand ooit aan hem bespeuren kon of hij gewonnen dan wel verloren had. ‘Ik heb uw oom bewonderd’, zei Jansen op zekeren dag, toen ze aan dat punt gekomen waren, ‘toen verleden jaar dat bekende leelijke geval met den jongen Tekel plaatshad. Geen spier op zijn gezicht heeft hij vertrokken. Geen enkele Macht heeft hij geuit. Geen woord van verwijt is hem ontvallen. Als ik hem niet beter gekend had en niet geweten, hoe hij er inwendig onder leed en door gegriefd was, zou ik zelf er door bedrogen zijn geworden.... Uw oom is in dat opzicht een voorbeeld van kalmte of, als ik 't zoo noemen mag, van berusting in het onvermijdelijke, in 't geen de hemel over hem beschikt.’
Frans begreep niet precies wat dit laatste er bij deed. Toch zweeg hij, en scheen verpletterd door de zielegrootheid, welke uit het stoïcisme van zijn oom sprak. 't Lag misschien aan hem, aan zijne weinige ervaring in handelszaken, of alweer aan die indrukken vàn de pastorie en het huisgezin van Palm, dat hij er 't rechte niet van waardeerde.
Toen Jansen meende dat de tijd daarvoor gekomen was, nam hij Frans nu en dan ook mee naar de beurs. Ofschoon

{==407==} {>>pagina-aanduiding<<}

hijzelf daar zelden kwam, begreep hij dit nu aan zijn rol van mentor verplicht te zijn. Ook zag hij met waar genoegen, dat het krioelen van de menigte aldaar zijnen kweekeling niet alleen verbaasde, maar op dezen werkelijk eenen grootschen indruk maakte. ‘Vooral dat dringen en schreeuwen in dien effectenhoek’, zei Frans 's middags aan tafel, ‘is bijzonder amusant. Ik heb opgemerkt, dat al die heere kale mouwen hebben. Van tijd tot tijd ging de heele massa als een zee heen en weer. En dan daarboven uit dat geschreeuw en gejoel! Somtijds dacht ik, dat ze elkaar te lijf zouden gaan’, maar toen hij dit een keer of wat gezien had, vond hij 't ook al even flauw en onbezield als de rest, en kwam de effectenhoek hem voor, als een klein kind of een halfdronken jongen, die zich kunstmatig opwindt, voor een achtste of zestientje. ‘Ik verbeeld mij’ zei hij toen ‘dat dat 't hoekje is, waar het meest gelogen wordt, en op de zenuwachtigheid van anderen gespeculeerd. Reëel is die manier van handeldrijven zeker niet.’
Evenwel, toen hij dezen laatsten indruk van het beursspel aan West meedeelde, bleek 't hem, dat hij zich had vergist. ‘Beste jongen!’ zei deze ‘hierin oordeelt gij oppervlakkig en zonder de noodige kennis. De effectenhandel, ofschoon niet de edelste is toch zeker de meestbezielde van alle takken van het menschelijk verkeer. Hij geeft een ruim veld voor eene wetenschappelijke behandeling van een land, en is 't beste kenmerk van de hoogte der ontwikkeling van eene natie. 't Komt er maar op aan, uit welke behoefte die schulden zijn ontstaan, of het land, dat ze maakte, een rijk verleden en een hoopvolle toekomst heeft. Ik voor mij, ofschoon een makelaar in die dingen mij waarschijnlijk zou uitlachen, omdat ik er geen verstand van heb, zou 't het liefst met de natiën der toekomst houden. Een land, dat schulden maakt om niet te verdrinken, of, wat nog erger is, om zijn rang van groote mogendheid nog een jaar of wat te kunnen ophouden, boezemt mij weinig vertrouwen in. Onfeilbaar

{==408==} {>>pagina-aanduiding<<}

moet 't daar eenmaal tot een staatsbankroet komen. Daarentegen zie ik niet in, waarom een land niet, evengoed als een particulier, geld mag opnemen om zijn nijverheid uittebreiden en de bronnen zijner staatsinkomsten te vermeerderen. Wie aan zoo'n land zijn geld leent, krijgt 't te avond of morgen dubbel en dwars terug. Evenwel hierin hebt gij gelijk: men leent tegenwoordig zijn geld niet om 't te avond of morgen met winst terugtekrijgen, maar om vandaag nog zijnen buurman een vlieg of... een driegulden aftevangen. Zoodra een effect op de beurs paraisseert, heeft de welvaart of de toekomst van het land, dat 't uitgaf wel beschouwd er niets mee te maken. Alleen als de minister van financiën dreigt, dat hij door den nood gedrongen een belasting van de coupons zal moeten heffen, kunt gij de angst op aller gelaat lezen, of ook ingeval een oorlogsgevaar de speculanten de hoofden bij mekaar doet steken, omdat ze bang zijn, dat een nieuwe leening de oudere drukken zal. De effectenhandel wordt in gewone tijden bijna uitsluitend beheerscht door den speculatiegeest zei ven. Honderdmaal tegen een is er geen enkele reden te verzinnen, waarom de markt een drie achtste of negen tiende gedaald of gerezen is... ligt de geschiedenis van den dag onder den indruk van... de hemel weet, welke krachten en machten. Misschien heeft de oud-Hollandsche quaestie: of iemand met zijn linker- dan wel met zijn rechterbeen uit bed gestapt is, dikwijls meer invloed dan gij denkt.’ -
Frans en Marie werden gaandeweg drukker bij oom Melder gevraagd. Volgens Jansen was ook dit een onfeilbaar teeken, dat oom zijn goede plannen en voornemens doorzette. ‘Ik mag en wil u niet verhelen,’ zei hij met de noodige voorzichtigheid tot Frans, ‘dat de huiselijke verhouding van uw oom en tante niet in alle deelen beantwoordt aan 'tgeen wij hun zouden toewenschen en men bij zooveel zegen en overvloed mocht verwachten. Gij zult dat zelf ook waarschijnlijk reeds hebben opgemerkt’

{==409==} {>>pagina-aanduiding<<}

(Frans knikte, terwijl hij om de bescheidenheid van Jansen glimlachte) ‘Uw tante is niet (ik hoop, dat ik mij niet bezondig door dit te zeggen) uwe tante is niet, wat men eene lieve vrouw noemt. Zij maakt uw oom niet in allen deele zoo gelukkig, zou ik denken, als hij wel verdient, vooral als men in aanmerking neemt, dat de Tekels geen cent in de wereld hadden en dat zij dus alles aan uw oom te danken heeft. Vroeger, toen wij nog met uw oom en tante familiair omgingen,’ (jufvrouw Jansen, die dit gewichtige gesprek bijwoonde, knikte hier veel beteekenend. Terwijl haar man tot nu toe steeds bescheiden van dat glorieuse tijdperk gezwegen had, had zij er tegen Frans en Marietje des te meer over gesproken) ‘vroeger, toen wij nog met uw oom en tante familiair omgingen, vonden wij die verhouding niet zoo onnatuurlijk. Uwe tante is een zeer verstandige vrouw en ze waren toen nog zoo rijk niet, maar tegenwoordig kan ik niet anders doen dan dat afkeuren. De vrouw behoort, vooral wanneer zij alles aan haar man verschuldigd is, dezen de eer te geven die hem toekomt’ (jufvrouw Jansen knikte hier weer goedkeurend. Zij, die als 't gewed was door haar huwelijk eer gedaald dan geklommen was, herkende in deze sententie haar eigen woorden). ‘Daarom kan ik niet ontkennen, dat 't mij genoegen doet te bemerken, dat uw oom zijn goede plannen met u beiden zelfstandig schijnt te willen doorzetten. Hij spreekt nog dikwijls met grooten ophef over Marie en, zooals ik meermalen gezegd heb, is hij over uw werk, mijn beste jongen! zeer tevreden.’
Daar Jansen zich nog nooit te voren zoo vrij over zijn patroon en diens vrouw had uitgelaten, wist Frans niet wat hierop te antwoorden. 't Verraste hem, en eerst later toen tante Gonne hem herinnerde welke ontmoeting haar broer indertijd in het huis op de Keizersgracht gehad had en hoe mevrouw Melder hem, den voormaligen vriend van haar man, bij die gelegenheid vernederd had, ging hem een licht op. Hij zag niet zonder ingenomenheid, hoe het

{==410==} {>>pagina-aanduiding<<}

nederigste hart zijn grieven met zich omdraagt. Hoe verdroogd hij ook mocht wezen door den dagelijkschen, eentonigen arbeid en den duffen atmosfeer van het kantoor, het besef van zijn eigenwaarde was bij den waardigen boekhouder dan toch niet gestorven!
‘'t Is mij onbegrijpelijk, jufvrouw Gonne!’ zei hij daarom, ‘hoe uw broer, die eenmaal de vriend en gelijke van oom geweest is, 't uithoudt niet alleen om dag aan dag als zijn bediende met den hoed in de hand te staan, maar zelfs in oom zijn ideaal te zien. Indien dat de vrucht is van jarenlange plichtsbetrachting, dat men de slaaf wordt van iemand met wien men op ééne lijn gestaan heeft, dan’.... Maar Gonne lei hem de hand op den mond en zei, dat hij niet begreep, hoever men 't door nedrigheid en ootmoed brengen kan. Daarop begroef zij alle bedenkingen en opmerkingen dienaangaande onder een berg van loftuitingen op haar broer die, naar Frans bescheiden meende, juist het tegendeel bewezen van 'tgeen zij wilde betoogen. 't Kwam hem zelfs eenigszins twijfelachtig voor, of oom Melder ook nu wel de meerdere was, maar hij gaf aan die gedachte geen lucht. Zooveel had hij al wel begrepen van de wereld waarin hij leefde, dat 't geld daar bovenaan stond, zoowel op de lijst der deugden als op die van het levensgenot.
Ondertusschen vond Frans zich meer en meer bevestigd in den indruk, dien hij van zijn tante gekregen had en die Jansen nog had versterkt door de opmerkingen, welke wij zooeven meedeelden. 't Geen hij zich in zijne jeugdige ijdelheid had voorgesteld, gebeurde niet. Hoe dikwerf hij zich ook aan de koelheid van zijne tante blootstelde, hij kon er maar niet aan gewennen. Hoe onwillig ook, kon hij niet ontveinzen, dat de hooghartige manieren van deze dame hem te kras waren. Tante Melder bleef hem op een afstand houden door een zeker iets, wat Marietje stille tranen van spijt deed storten over haar eigen gemis aan vriendelijkheid en Frans het bloed naar 't hoofd joeg of met toenemende minachting van zijne taak deed spre-
{==411==} {>>pagina-aanduiding<<}
ken. De jongen had ontdekt, dat al de Tekels kaal en gemeen en ploertig waren en deed blijkbaar nu en dan zijn best Marietje te overtuigen, dat hun tante zich in geen enkel opzicht van de overige leden dier familie onderscheidde. Hij voorspelde, met 't air van een profeet, dat er onfeilbaar een dag zou komen, waarop dit zou openbaar worden, waarop tante zich ook aan zijn zusje in al haar verachtelijkheid zou vertoonen. Maar ondertusschen bleef hij zich tot taak stellen tante zoo min mogelijk te laten merken, hoe hij over haar dacht, betrapte hij zichzelven telkens op de onmiskenbare pogingen om haar gunst te winnen. Hij wist immers, hoe moeilijk 't zijn oom zou vallen voor Maria en hem te doen wat hij zoo gaarne wilde, als 't hemzelven niet gelukte tante goedgunstiger voor hunne toekomst te stemmen.... en dat groote plan sloot alles in zich, alles, tot Ganderkerk en Laura toe!....
Frans schreef in dit tijdperk van zijn leven meer dan één brief vol overdrijving en onwaarheid. Hij vertelde aan zijne vrienden in de pastorie en op de hofstee van Palm alles wat hijzelf zoo gaarne gelooven wilde, ja, naarmate de twijfel aan het bereiken van zijn doel, of liever de afkeer van zijne omgeving toenam, schetste hij zijn geluk in schitterender kleuren. 't Zitten op het vervelende, eentonige kantoor was een waar genot. Hij leerde daar pas de wereld in hare grootheid en heerlijkheid kennen. 't Speet hem alleen maar, dat zijne lieve vrienden en vooral zij, aan wie hij 't liefst schreef, hem niet konden zien, zooals hij elken morgen met lust en opgewektheid daarheen ging. 't Was waar, het was somber en guur weer. Zoolang hij in Amsterdam was, had hij hoogstens driemaal de zon gezien, maar 't was om zoo te zeggen nergens vroolijk en opwekkend. Er zou zeker spoedig een zomer komen, die dat alles rijkelijk vergoeden zou. Bovendien had hij 't veel te druk om op de natuur en het weer te letten. Hij vond afleiding in overvloed in zijn werk, waarover zijn oom en meneer Jansen hoogst tevreden waren.

{==412==} {>>pagina-aanduiding<<}

Ofschoon hij dikwerf met weemoed aan Ganderkerk dacht, begreep hij te goed, dat hij nu op den rechten weg was om over de noodzakelijke scheiding te klagen. 't Was immers alles om weldra des te zekerder en voorgoed hereenigd te worden?
Op zulke brieven kwam gewoonlijk een even opgewekte brief van Laura. Allen misten Frans meer, zoo schreef ze, dan zij vertellen kon. Oom zei elken morgen, dat 't hem erg vreemd was zijnen jongen vriend niet te zien. Zij, dat begreep Frans wel, zij liep tienmaal op een dag naar 't hekje, alsof hij zoo op 't oogenblik komen zou. In de eerste, dagen had zij 't bijna niet kunnen uithouden van verlangen. Maar oom en meneer Palm zeiden allebei, dat 't zoo wezen moest, en ze geloofde wezenlijk, dat die gelijk hadden als ze dat zeiden. Vooral nu Frans zelf schreef, dat alles goed ging en hij zich zoo recht te huis gevoelde op het kantoor, nu wilde zij er ook in berusten. Hij moest dan ook vooral niet denken, dat zij onder de scheiding leed!...
Zulke brieven van Laura beschaamden Frans evenzeer, als ze hem genoegen deden. Wanneer hij las, hoe 't lieve kind zijne illusion overnam, kwam 't hem voor, dat deze niet geheel onschuldig waren. Er ontbrak iets aan wat hij zichzelveil niet verklaren kon. Zou 't ook kunnen zijn, dat hij zijne indrukken van het kantodrleven te hoog gekleurd had, dat zijne lieve vrienden daarginds zich verbeeldden, dat hij Ganderkerk en hun kring vergeten was? Indien dit 't geval was, dan.... hij gevoelde 't, dan had die medaille een keerzij, welke hij hun, zoodra hij verkoos, kon vertoonen, en waarvoor zij zouden terugdeinzen. Ofschoon zijn plicht hem zei, dat hij dat nooit doen mocht, dat dit ondankbaar en onedel zou zijn tegenover de schoone vooruitzichten, waarmee hij met hen gedweept had, gevoelde hij een onweerstaanbaren lust om zijn hart eens te luchten over het duffe kantoor, over de kleingeestigheid van zijn oom en diens boekhouder, over de hatelijkheden van zijn

{==413==} {>>pagina-aanduiding<<}

tante en al wat hem verder hinderde en tegenstond..... Was 't dan een wonder, dat hij den dag na de ontvangst van zoo'n brief met nog meer wrevel naar zijn ooms kantoor stapte, dat hij den modder van Amsterdam verwensen te en zich voornam niets bewonderingswaardigs te vinden in 'tgeen Jansen zoo wonderschoon en voortreffelijk noemde?
Marie wist somtijds niet vanwaar de wind woei, als Frans in zoo'n bui thuis kwam. Een paar maal zelfs beknorde zij hem daarover of plaagde hem, omdat hij waarschijnlijk van Laura gedroomd had, maar Frans wierp dat verre van zich. Hij was volmaakt tevreden en kende zijn plicht; zijn oom had hem toevallig juist dien morgen weer duidelijk laten merken, dat hij tevreden over hem was, en meneer Jansen had hem een nieuwen blik vergund in de geheimen van den handel. 't Was jammer dat Marie daar geen kijk op had. Anders zou hij haar daar een en ander van kunnen vertellen, wat haar nooit weer zou doen vragen, of 't wel pleizierig was zijn leven te midden van grootboeken en journalen te slijten....
Was dit ernst of ironie? Marietje begreep 't niet, maar zij keek haar broer niet zonder zorg na, als hij onder zoodanige uiting van ingenomenheid met het kantoorleven, vroolijk neuriënd de kamer uitliep. Alles bij mekaar genomen, vond zij veel raadselachtigs en iets wat haar niet recht beviel in zijn houding en gedrag.
't Gebeurde ook weleens, vooral wanneer hij een brief van Laura gekregen had, dat Frans netelig en scherp was, als hij met Marie op de Keizersgracht was. Hij verstoutte zich dan de koelheid van zijn tante natebootsen en nam, ondanks hare majesteit, ook een houding van hooghartigheid en onverschilligheid aan, maar als zijne tante daar erg in kreeg, kende ze een uitstekend middel om hem in een oogenblik tot zijn plicht te brengen: zij verdubbelde dan haar bestudeerde vriendelijkheid jegens Marie en mengde daarin de hatelijkste opmerkingen over haar geheele voorkomen, zoodat 't lieve kind halsbrekens werk had om te

{==414==} {>>pagina-aanduiding<<}

voorkomen, dat Frans opvloog en alles door een ontijdige ridderlijkheid bedierf.
Wanneer iets dergelijks plaatshad, volgde meneer Melder zijn gewone tactiek en hield zich of hij er niets van bemerkte. Hij wikkelde zijn neef, zoodra hij er kans toe zag, in een gesprek over handelsaangelegenheden, en liet zijne vrouw haar hart ophalen aan de kleingeestige plagerij van Marie. Bij ondervinding wist hij, dat dit wreede middel 't meeste baat aanbracht, en zijne lieve wederhelft 't toegankelijkst maakte voor latere verzoening. Over 't algemeen moet erkend worden, dat Melder, nu hij eenmaal een plan had, niet zonder beleid zijn doel nastreefde. Werkelijk behaalde hij dan ook een paar maal zulke beslissende overwinningen, dat zijne vrouw hem hare bewondering niet kon weigeren. Eens zelfs toen hij zag, dat Frans zich niet langer bedwingen kon, bracht hij Marie behendig buiten schot door haar optedragen iets voor hem uit een ander vertrek te gaan halen, wat van zijn kant zooveel standvastigheid en kracht verried, als men bij een man in zijn positie maar kon verwachten.
Toen, zooals 't heette, het voorjaar aankwam, trok mevrouw Melder al zeer vroeg weer naar buiten. Zij vertelde, evenals in 't najaar bij haar komst in de stad, dat zij 't nergens rustiger en vreedzamer vond, en wist daarenboven haren man te bewegen haar te vergezellen. Meneer Jansen zou wel zorgen, dat alles in orde bleef, en, als Melder zich niet bedrogen vond in zijn neef, zooals zij hartelijk hoopte, als Frans de liefde die zijn oom hem bewees meer waard bleek dan haar eigen bloed, in wien zij zich zoo vreeselijk vergist had, dan zou ook hij weldra een steun voor de firma wezen, wat zij alweer uit den grond van haar hart wenschte... ofschoon zij 't, alles in aanmerking genomen, niet durfde hopen.
‘Ik heb het jonge mensch dezen winter met opzet eens goed gageslagen,’ zei ze tot Melder, ‘maar ik moet tot mijn spijt zeggen, dat hij mij niet meevalt. Ik zal, na

{==415==} {>>pagina-aanduiding<<}

de bittere ondervinding die ik op dat punt gehad heb, niet zeggen, dat Antonie bescheidener was (die bescheidenheid is ons duur genoeg opgebroken), maar die wist ten minste de uiterlijke vormen der wellevendheid in acht te nemen. Deze jonge man heeft moeite om zich intebinden en niet te toonen, dat hij met menschen van minderen stand heeft omgegaan. Niet dat ik op die menschen met minachting neerzie. De hemel beware mij daarvoor. Ze zijn net zoogoed als wij. Maar kinderen krijgen in die kringen altijd zulke rare indrukken, waardoor ze minder geschikt worden voor de onze. Ik heb u dat vroeger, toen de kinderen van Holster hier bij dien kruidenier of zoo iets in huis waren, ook al gezegd. Ik zal niet zeggen, dat ze geen manieren hebben, maar zoo iets..... ik weet niet hoe ik 't noemen zal.’
Meneer Melder beet zich op de lippen. Hij wist dat, als hij antwoordde zooals hij behoorde te doen, zijne vrouw zich niet zou ontzien hem gaafweg van misleiding te beschuldigen. En toch was zij 't, die indertijd de oorzaak was geweest, dat hij de kinderen bij baas Rol gedaan had, die hem steeds had belet de inspraak van zijn hart te volgen. Alleen kon hij niet nalaten optemerken, dat het stellig niet voordeelig voor de kinderen van zijn zwager was, als zijne vrouw zich in 't hoofd haalde, dat ze slecht opgevoed waren.
Als zij zich dat in 't hoofd haalde? Waarlijk, zij haalde zich niets in 't hoofd. Zij had hare opinie nooit onder stoelen of banken gestoken. Van den beginne af had zij hare meening gezegd. Als zij daarin verkeerd gehandeld had, speet 't haar. Had zij ook niet eerlijk erkend, dat ze zich in Antoine vergist had?..............................
Een week of drie nadat oom en tante buiten waren, kwam er een invitatie voor Frans, om den eerstvolgenden Zondag bij hen te komen doorbrengen. Hij werd, daar oom en tante niet graag hadden, dat men op Zondag reisde,

{==416==} {>>pagina-aanduiding<<}

Zaterdags met den laatste trein verwacht. Oom zou 't rijtuig aan het station zenden en Frans Maandag-morgen weer op den eersten trein laten brengen. Op die wijze verzuimde hij niets. Hij kon uiterlijk tien uur weer op het kantoor zijn. Ofschoon 't guur en onvriendelijk weêr bleef en Frans, als hij de indrukken van den winter voor zijnen geest terugriep, zich moeilijk veel van een Zondag met oom en tante kon voorstellen, trok hem de gedachte aan de vrije natuur met onweerstaanbare kracht en kon hij niet nalaten zich van dat onverwachte uitstapje een ideale voorstelling te maken. Hij snakte, ofschoon hij 't zichzelven ontveinsde, naar de open lucht. Jansen had hem, op 't vernemen van de uitnoodiging, Driebergen als een klein paradijs geschetst. Oom en tante waren, zooals deze betrouwbare getuige vertelde, buiten heel anderen menschen dan in de stad. Alles was daar vrijheid, blijheid. Ongedwongen deed ieder wat hij verkoos.... Frans greep dus de invitatie met beide handen aan en en voorspelde aan Marietje, dat 't geen twijfel leed of ook zij zou spoedig in de gelegenheid gesteld worden dezelfde heerlijkheden te genieten. Het weêr... o, dat was niets. 't Was zoo erg niet en 't zou zeker wel opklaren.
Maar ongelukkig klaarde, toen de bewuste feestdag kwam, hetweêr niet op en scheen 't zelfs geen plan te hebben den ganschen dag om iemand anders dan om de eigenaars van verdroogde landerijen en arbeidzame watermolens te denken. Voor de burgerluitjcs, die den volgenden morgen hadden uitgekozen om een verren bloedverwant te gaan bezoeken, of voor de verliefde paartjes, die niet op de warme Julidagen schenen te kunnen wachten om er samen op uit te gaan, scheen 't weer geen plan te hebben iets te doen. Ze kregen de keus tusschen thuis blijven, of, zooals wij Hollanders 't echt Hollandsen uitdrukken, hun geld in armoe verteren.
Aan het station vond Frans dus niemand dan een paar knorrige oude heeren, die plichtmatig vrouwlief gingen gezel-
{==417==} {>>pagina-aanduiding<<}
schap houden op het eenzaam en nu zoo ongezellig buiten, en een stuk of wat jongere dito's, die veel liever in de stad gebleven waren om met een paar vrienden naar Frascati te gaan, maar aan wie papa had geschreven, dat ze bepaald buiten verwacht werden. Daarenboven keken de conducteurs als verwezenen en geleken de waggons, waarvan 't regenwater zijpelend afdroop, in geen enkel opzicht op de gemakkelijke en vriendelijke reiskoetsen, waarvoor de directie ze uitgaf. Zoodra hij met een viertal andere reizigers ingestapt was, doken deze dan ook knorrig en wrevelig in een hoekje, en lieten hem in het halfdonker, dat begon te heerschen, aan zijn eigen overdenkingen over.
Te Zeist-Driebergen stond het rijtuig van oom Melder op het pleintje voor 't station, maar de koetsier beantwoordde nauwelijks zijn vriendelijk goedenavond en de paarden lieten de koppen hangen, alsof ze hem speciaal wilden verwijten, dat zij om zijnentwil den drogen stal hadden moeten verlaten. Toen ze het hek van ooms buiten binnenreden, was 't zoo donker, dat hij niets dan een paar witte palen kon onderscheiden; en toen het rijtuig voor de deur stilhield en de bekende oude knecht plichtmatig naar buiten kwam, om het portier te openen, verbeeldde Frans zich, dat de vent hem kwaadaardig en spottend aankeek. ‘Die zal ten minste niet veel pleizier van zijn dagje buiten hebben,’ zei dat nijdige gezicht.
Frans vond oom als altijd in de krant verdiept en, evenals op de Keizersgracht, zijne tante met een ijskoude vraag en een stekelige aanmerking op de lippen. Lettertlijk niets scheen er in deze beide menschen veranderd sinds hij hen ''t laatst gezien had. Alleen vroeg oom, terwijl hij even de krant neerlei, naar het jongste nieuws uit de stad en maakte tante de onfrissche en onaangename opmerking, dat hij 't vermoedelijk morgen heel slecht treffen zou. Zij vreesde, dat 't wêer ongunstig en onpleizierig zou blijven. 't Was immers zoo, dat 't nog tijd regende en erg donker was?

{==418==} {>>pagina-aanduiding<<}

Frans bevestigde dit, en had er, naar hij zich verbeeldde, een wezenlijk pleizier in, op die manier ook den Zondag van tante te kunnen bederven. Hij twijfelde geen oogenblik of ze zouden morgen geen voet buiten de deur kunnen zetten, iets wat evenwel voor hem en oom minder was. Heeren konden er altijd nog wel door, als er maar even een droog kwartiertje kwam, maar voor de dames was 't erger. Ze hadden in Amsterdam tante al zoo dikwijls beklaagd, dat 't dag aan dag zulk slecht wêer geweest was. Tante had zich natuurlijk danig verveeld.
Neen, volstrekt niet. Tante had zich naar omstandigheden niet te beklagen gehad. Alles in aanmerking genomen, had zij zelden zoo'n gezegend voorjaar gehad. Ze was nog nooit zoo vroeg naar buiten gegaan, maar ze had nooit kunnen denken, dat dit zoo rijk aan zegen zou kunnen zijn. Daar vele andere buitens nog, om zoo te zeggen, onbezet waren, hadden zij en oom zich nu meer met de dorpelingen kunnen bezig houden, en had onder anderen de domine meer werk van hen gemaakt dan anders 't geval was. Er was namelijk een nieuwe domine gekomen. 't Was een heel aardig gezellig man, en, waar 't voornamelijk op aankwam, een man van de ernstige richting. Tante, die altijd dien kant wel had uit gewild, omdat zij voelde hoe onbevredigd de wereld het gemoed laat, had zich tot den domine bijzonder getrokken gevoeld. Domine kwam morgen bij oom en tante dineren. Ofschoon 't nog een jong mensch was, kon tante niet nalaten te wenschen en te verwachten, dat Frans hem met genoegen en stichting ontmoeten zou Zij voor zich vond 't uit dat oogpunt een wezenlijk voordeel, dat het morgen den geheelen dag regenen zou.
Dat was voor een jongen van achttien jaar, die week op week naar de vrije lucht gesnakt heeft, geen verrassende tijding. Het vooruitzicht een groot gedeelte van zijnen Zondag te zullen moeten doorbrengen met het aanhooren van theologische gesprekken, was ver van opwekkend. Ook

{==419==} {>>pagina-aanduiding<<}

wist hij maar al te goed, dat tante die gelegenheid niet zou laten voorbijgaan, zonder zich te vergasten aan 'tgeen zij gewoon was de onrechtzinnigheid en onkerkelijkheid van haar neef te noemen, vooral omdat dit haar pas in de laatste weken was aangewaaid. Evenwel kon hij niet anders doen dan betuigen, dat 't hem een groote eer en veel genoegen zou zijn met domine kennis te maken, ofschoon hij de vrijheid nam, te meenen, dat dit genoegen volstrekt niet geringer zou zijn, als er wat minder regen en wat meer zonneschijn was.
Doch ondanks deze quasi-luimige opmerking, bleef de koele ontvangst, welke door elk woord van tante heenspeelde, Frans met centenaarsgewicht op de borst drukken. Zelfs toen oom den knecht bevolen had een schoon glas voor zijn neef bijtezetten, en de fonkelende wijn hem uitnoodigde tot gezellligheid en warmte, bleef hij in zichzelven gekeerd. Er was dus ook hier, in dit luchtige buitenhuis, 'twelk de zon zomer op zomer koesterde en verwarmde, niets wat hem toeriep, dat er een hart in elken menschelijken boezem leeft, wat hem tot zich trok of de hand toestak tot een vriendelijk welkom! Dit huis was zoo 't scheen even koud en deftig als dat op de Keizersgracht, al hingen er geen portretten van de Tekels aan den wand, en al had de tuinman, ondanks het koude voorjaar, de vensters met de heerlijkste kleuren en geuren getooid.
Toen Frans den volgenden morgen wakker werd en de gordijnen van het logeerledikant opensloeg, vertoonde zich een gansch ander tafreel aan zijne oogen dan hij verwacht had. In plaats van een reusachtige bloemenmand, zag hij door de flauw beslagen ruiten links en rechts niets dan druipende boomen en daartusschen een paar grasperken, die een, bare zee geleken. Er was geen spoor van bloemen te herkennen, of 't moesten die enkele paarse en roode vlekjes op het groene tapijt zijn, die schenen te drijven op den kleinen oceaan.

{==420==} {>>pagina-aanduiding<<}

Midden op het gras stonden in een volmaakten cirkel een vijfentwintigtal aloe's en oranjeboomen. De aloe's waren looden of zinken gootjes geworden en de oranjeboomen stonden ieder in een kleinen plas, welke den rand van den houten bak omzoomde. In de paden waren hier en daar plekken, waardoor 't op het oog niet mogelijk zou zijn zonder bezwaar heen te waden, terwijl een eindje verder, waar de grond iets hooger was, een soort van landrug zich verhief, of een reeks van kleine eilandjes de richting aangaf, waarlangs men wellicht het achterste gedeelte van den tuin zou kunnen bereiken.
Links van het huis prijkte een sierlijke volière. De ren was door de wanhopige kippen verlaten en langs het rasterwerk liepen breede waterstralen elkaar achterna. Daartegenover lag een groote werfhond, die nu en dan een klagend geluid deed hooren, met den kop half buiten het hok, dat met den achterkant naar den wind gekeerd was. En alles was nat en naargeestig. Geen zweem van de heerlijkheden, welke Frans nog geen kwartier geleden in zijnen droom had gezien. Alles scheen dood of opgeschreven ten doode. En toch was men reeds in de vriendelijke Meimaand, die Meimaand, van wier bloemenschat Frans zooveel wist te vertellen, welke hij verleden jaar nog leeggeplunderd had om den stroohoed van Laura te tooien. Had Jansen hem niet gezegd, dat dit de schoonste maand van het jaar voor ooms buiten was, dat hij verbaasd zou staan over de wonderen, welke geld en kunst hier verricht hadden? ‘Terwijl wij nog een uur ver moeten loopen om een groen blaadje te zien en de kastanjeboom op 't Spui de eer van het voorjaar nog heel alleen ophoudt, zult gij daar alles in vollen bloei zien. 't Kost elk jaar schatten, zegt uw oom, maar waar heeft hij anders zijn geld voor?’ Zoo had Jansen gesproken en toch lachte de natuur om het geld van oom Melder en had de tuinman met al zijn geduld en met al zijn talent niets hoogers kunnen bereiken, dan dat hij de lente

{==421==} {>>pagina-aanduiding<<}

nog akeliger en somberder had gemaakt dan ze was.
Toch was 't onmiskenbaar dat zoo'n buiten handen vol geld moest gekost hebben. Alleen aan het kweeken van zulke reuzen onder de oranjeboomen moest meer besteed zijn dan aan den heelen tuin van domine Bos te Ganderkerk. En evenwel zoo mooi als die tuin was dit buiten toch niet....
Toen Frans in de ontbijtkamer kwam, vond hij zijn oom nog alleen. Oom was uiterst vriendelijk en maakte de opmerking dat 't hem speet., dat Frans 't zoo slecht getroffen had. Hij had zelfs de welwillendheid te wenschen, dat zijn neef 't een volgenden keer beter mocht treffen. Ook prees hij hem om zijn ijver op het kantoor. Jansen had gisteren nog zeer bevredigend over hem geschreven. Als hij zoo voortging, zou hij er wel komen. Oom zag graag, dat een jong mensch zijn belang begreep. Ook was hij innig overtuigd, dat dit bij tante insgelijks 't geval was. De dames keken er evenwel nog meer naar, of een jongmensch wellevend en voorkomend was. Oom zei dit laatste met een zijdelingschen blik naar de deur, en Frans begreep maar al te wel waar die blik en de geheele toespeling op doelde. Oom vertelde vervolgens met veel omhaal, hoe hij dit buiten gekocht had en wat hij er al zoo aan had laten veranderen. Hij eindigde met de vriendelijke mededeeling, dat niemand vooruit berekenen kan hoeveel zoo'n aardigheid wel kosten kon. Er kwam zooveel bij en 't hield nooit op. De tuinman had bijna elken dag wat nieuws op 't oog.... Nu, oom hield er van, dat de boel in orde bleef.....
Zoodra tante binnengekomen was, begon het ontbijt, waarbij ditmaal, omdat 't Zondag was, de gebruikelijke bijbellectuur achterwege bleef. Daarna kondigde tante aan, dat het rijtuig precies kwart over negen zou voorkomen. Frans zou wel zoo goed zijn te zorgen, dat hij tegen dien tijd klaar was.
Nu, Frans behoefde letterlijk niets te doen om aan

{==422==} {>>pagina-aanduiding<<}

dat verzoek gevolg te geven. Evenals zijn oom, die in zijn qualiteit van deftig Amsterdammer nog nooit een chambrecloak gebruikt had of iets anders wat op een dergelijk négligé geleek, had hij zich maar dadelijk in groot pontificaal gekleed, dat wil zeggen, dat hij niets anders aan had of niets anders meegenomen dan de kleederen, waarin hij gisteren gearriveerd was, iets wat zijne tante zeer goed wist, maar met haar eigenaardige voornaamheid negeerde. Jansen had haar gezegd, dat oom en tante 't niet anders dan zoo verwachtten. Oom had een verklaarden hekel aan dandys en was menigmaal, als er een jong fatje met snorretjes of een wandelstokje op het kantoor verschenen was, geducht uitgevallen tegen de ijdelheid en de lichtzinheid der hedendaagsche jeugd. Hij was dan gewoon te zeggen, dat er zijns inziens van iemand met snorren of mooie kleeren nooit iets degelijks worden kon, en Jansen wou den patroon daarin geen ongelijk geven.
Frans gebruikte dus het halfuur, dat hem nog vóór kerktijd overbleef, om de bloemen in den gang in oogenschouw te nemen. Zooals hij verwacht had, vond hij die werkelijk in vollen luister en heerlijkheid. Ofschoon binnenshuis opgesloten, keken ze hem vriendelijk blozend en recht vertrouwelijk aan. Ze waren blij, dat ze droog en uit de koude voorjaarslucht bleven. Doch juist daardoor maakten ze hier in het kleine paradijs van oom Melder een wonderlijk figuur. Ze behoorden hier niet. Ze schenen van de Keizersgracht mee naar buiten gekomen. Ze hadden meer 't air van mooie teringachtige schepseltjes dan van gezonde kinderen van 't land. Frans gevoelde medelijden met haar. Hij verbeeldde zich, dat ze alle tegelijk de schoone kopjes zouden laten hangen, als de deur openging en de gure luchtstroom naar binnen golfde. Als hij ze langer aankeek, zouden de tranen hem in de oogen komen. Ze waren zoo schoon, maar zoo nameloos teer.
Uit deze droomerij werd hij gewekt door het knarsen van de wielen van ooms rijtuig op het kiezelpad voor 't huis,

{==423==} {>>pagina-aanduiding<<}

en een oogenblik daarna verscheen zijne tante, door oom gevolgd. Tante was prachtig maar stemmig gekleed en scheen te zeer verdiept in hare godsdienstige stemming, om den koetsier of den palfrenier goedenmorgen te zeggen. 't Was zeker daarom, dat Frans dit met bij zonderen nadruk en warmte deed.
De kerkedienst had het gewone bekende verloop. De nieuwe talentvolle domine was voor Frans veel te geleerd. Hij, die gewoon geweest was aan de eenvoudige, vaderlijke toespraken van domine Bos en (wat wij vooral niet vergeten moeten) geen dorpskerk kon binnengaan, zonder het lieve kopje van 'Laura in de buurt van den preekstoel te zoeken, verveelde zich geducht bij de dogmatische en casuistische fijnheden van het jeugdige vernuft, dat daar met al de zekerheid en het zelfvertrouwen van een man van rijpe levenservaring stond te redekavelen. In ruil liet hij aan zijne gedachten den vrijen loop, en sloeg zonder gewetenswroeging den weg naar Ganderkerk in. Dit bevrijdde hem evenwel later niet van een scherp onderzoek van den kant zijner tante omtrent de vruchten, die deze prediking voor hem had afgeworpen. Zoodra ze na volbrachten Zondagsplicht weer aan de koffietafel zaten, begon zij onmiddellijk met een reeks van vragen, die er op waren aangelegd om dit binnen een zeer kort tijdsverloop zonneklaar te weten, en 't was onmiskenbaar, dat ze 't met genoegen en niet zonder zelfbehagen deed.
Daar Frans tegen zoodanig onderzoek niet bestand was, kon tante niet nalaten een paar maal over hem te zuchten, met de uitdrukkelijke verklaring, dat de domine, dien hij gehoord had, een man vol van wetenschap en heiligen geest was, en den vromen wensch, dat haar neef ook maar iets van hem mocht deelachtig worden. Vervolgens ging mevrouw Melder zich afzonderen, zoo 't scheen tot stille overpeinzingen; even wel niet zonder in 't voorbijgaan met haar werkmeid te kibbelen, die iets verzuimd had, wat haar den vorigen avond was opgedragen.

{==424==} {>>pagina-aanduiding<<}

Oom Melder proponeerde nu aan zijn neef ‘de plaats’ eens in te loopen. 't Was op het moment droog, ten minste droog genoeg om 't, met een parapluie gewapend, te durven wagen. Hijzelf deed een paar overschoenen aan en gaf een ander paar halfsleten dito's aan Frans. Oom vond 't toch wat al te erg den geheelen voormiddag te moeten thuiszitten. Tegen vier uur kwam de domine. Dat zou nog een verzetje geven.
Frans kloste dientengevolge een uur lang zijn oom achterna door al de slingerpaden van diens buiten, en moest met welberekende dienstplichtigheid alles wat oom hier had gekocht of geschapen bewonderen. Op enkele punten hield deze hem staande en vertelde hem, hoe verrukkelijk het vergezicht en hoe verrassend de spelingen van licht en bruin daar waren, wel te verstaan als de zon scheen en het groen in zijn volle pracht was. Zelfs noopte hij hem een paar malen met vriendelijken aandrang even op een vochtige bank te gaan zitten, en zich te verbeelden hoe opgetogen iemand hier moest worden, als vlak voor hem het roggeveld in den avondwind golfde en een weinig verder de ondergaande zon over de bloeiende boekweit streek. Bij de broeibakken moest Frans een paar ramen opbeuren, om even te zien hoe de slaaplanten al ordentelijk groot begonnen te worden, en bij 't ingaan van de oranjerie voor oom de parapluie opzetten, omdat de regen met een gootje van het dak afliep; en onder dat alles waadden ze als twee baggerlui door den vetten modder van de paden, tot ze overal waren rond geweest en oom al de wonderen zijner handen had vertoond.
Toen was 't voor Frans een ware verkwikking eenige minuten in den warmen, drogen stal te mogen doorbrengen, en de groote familiekoets te bewonderen, die alleen bij plechtige gelegenheden gebruikt werd, maar ook een fabuleuse som gekost had.
Daarop, nadat ze ook daar alles hadden opgenomen, trokken ze weer naar huis en maakte oom de opmerking,

{==425==} {>>pagina-aanduiding<<}

dat Frans nu verder zijn heil maar in de boeken moest zoeken. De bibliotheek buiten was wel klein, doch hij twijfelde niet, of zijn neef zou er wel 't een of ander van zijn gading vinden.
Frans vond in de bibliotheek van zijn oom het wonderlijkste mengelmoes, dat zich in eene boekerij laat denken. Zoowel de deftigheid van de firma Melder als de lichtzinnigheid van het geslacht Tekel waren er vertegenwoordigd. Niet alleen aan de kersversche rechtzinnigheid van zijn tante, maar ook aan de ijdelheid van zijn oom, om een liefhebber van fijne planten en een kenner van bloemen te heeten, was een ruime plaats ingeruimd. En alles stond zonder eenige orde of regel, naar het toeval gewild had, door mekaar. Gelukkig was er een bijzonder groote voorraad van plaatwerken, in den vorm van magazijnen, museums, pantheons en dergelijke. Frans vond daarin op dat oogenblik een wezenlijke uitkomst. Hij was weldra zóó verdiept in de galerijen van München en de natuurtafreelen van Voor- en Achter-Indie, dat hij zijn ooms buiten en Driebergen ten eenenmale vergat. De regenachtige Zondag week voor een heerlijken zomeravond in de golf van Napels, en in de warme tuinen van Ararijuez dacht hij er niet meer aan, hoe armzalig de gouden appelen hier buiten er zouden uitzien, wanneer de zomer zoo guur bleef als de lente was. Slechts een paar maal, toen hij moe van het bladeren en bekijken, de oogen even opsloeg, trof hem de armzaligheid van de positie, waarin Mj door een samenloop van tegenspoeden geraakt was. ‘'t Was wel de moeite waard daarvoor naar buiten te komen,’ prevelde hij.
Aan tafel ergerde Frans zich weer aan zijne tante. Tante maakte meer werk van de jeugdige eerwaardigheid, die zij aan haren disch genoodigd had, dan zij, naar de ondervinding van Frans den geheelen afgeloopen winter van haar eigen man gemaakt had, en ergerde den predikant zelven meer dan eens door haar voorkomendheid, ten aan-
{==426==} {>>pagina-aanduiding<<}
zien van dingen die hijzelf als gebreken vermeldde. Zelfs toen hij, die, zooals Frans erkennen moest, een tamelijk verstandig man bleek te zijn, haar daarover niet onduidelijk zijne verwondering liet gevoelen, wist mevrouw Melder zich net zoolang te wenden en te keeren, tot hij een compliment over zijn preken met gratie had ingeslikt. De domine bleek daarbij een man te zijn, die met zijn orthodoxie niet te koop liep, zoodat toen mevrouw Melder zich met al de handigheid van hare familie op het gladde ijs der dogmatiek waagde, zij onmiddellijk werd terechtgewezen en op haar terrein teruggebracht. Daar dit de gastvrouw slechts aanvuurde in hare pogingen om te toonen, dat ze wel degelijk in de studiën van den predikant thuis was, en zoogoed als de beste wist te redeneeren over 'tgcen zij ‘den weg der zaligheid’ noemde, werd de stemming aan tafel alles behalve aangenaam, te meer daar meneer Melder, die zich liefst buiten die vraagstukken hield, hoe langer hoe afgetiokkener en stiller werd, en het daglicht al spoedig door een grauw en ongezellig halfdonker werd vervangen. Frans verbeeldde zich, toen oom na anderhalf uur het teeken gaf om het diner optebreken, dat ze minstens tweemaal langer aan tafel gezeten hadden dan het geval was. Onmiddellijk na het diner nam de domine zijn afscheid.
De avond was nog vervelender en eentoniger dan de dag geweest was. Zonder een vernieuwd beroep op Payne's Universum en 't Nederlandsch Magazijn zou Frans hem niet zijn doorgekomen. Tante toch nam geen notitie van hem, maar scheen in een stichtelijk boek verdiept, waarover zij nu en dan in slaap viel, terwijl zijn oom zich begraven had in een berg catalogussen van boom- en bloemkweekers met wie hij in den geest zat te marchandeeren, tot de knecht binnenkwam en aankondigde, dat het souper klaar was.
Dit souper bestond in een eenvoudig boterhammetje en een stukje vleesch, waarbij oom en Frans een glas wijn dronken. Zoodra 't was afgeloopen, begaf tante Melder zich naar haar kamer, na afscheid van Frans genomen te heb-
{==427==} {>>pagina-aanduiding<<}
ben. Hij had 't niet best getroffen, zei ze. Daar hij al met den eersten trein vertrok, zou tante hem waarschijnlijk niet meer zien. Ze zou hem daarom nu meteen maar goedendag zeggen. Zij meende, dat 't het beste zou zijn, als zijn oom dat ook maar vast deed. 't Gaf dan morgenochtend geen derangement in het huishouden.
Meneer Melder bleef, ondanks deze kleine herinnering aan de orde van zijn gezin, nog een halfuurtje praten, nadat zijne vrouw vertrokken was. Frans verbeeldde zich, dat de man nu pas gezellig en mededeelzaam werd en schikte werkelijk wat dichter bij, om die stemming van oom zooveel mogelijk te waardeeren. Maar ongelukkig was 't ook nu weer als altijd. 't Eenige wat ooms belangstelling opwekte en diens koude hart scheen te kunnen verwarmen, was geld. Hij vertelde aan Frans hoeveel hij wel dacht te besteden aan bloemen, en welke de prijs zou zijn van een noodzakelijke verandering in den aanleg van zijn buiten, waartoe hij voor het aanstaande najaar besloten had. Ook telde hij met de zorgvuldigheid van een Minister van Financiën de sommen op, die hij reeds aan paarden en rijtuigen besteed had, of berekende wat 't hem kosten zou, als hij hier een veranda liet zetten en daar een vijver liet graven. Voor alle andere onderwerpen scheen de man gevoel noch smaak te hebben, tenzij hij meende geen andere punten dan deze in het belang van zijn neef en erfgenaam te moeten aanroeren. Frans ging dan ook onder den indruk van die duizende en tienduizende guldens naar bed, en zag dien nacht voor zijne verbeelding niets dan rijksdaalders.
Den volgenden morgen reisde hij, na een korten afscheidsgroet aan de slaapkamerdeur van zijn oom, met den eersten trein weer naar de hoofdstad. Juist toen hij daar de Weesperpoort binnenstapte, brak de zon voor 't eerst door de wolken heen. Gelijk hij met zijn oom had afgesproken, ging hij regelrecht naar het kantoor, waar hij alles reeds in den gewonen gang vond en bij zijn binnentreden onmid-
{==428==} {>>pagina-aanduiding<<}
dellijk vernam, dat hij 't wel heel slecht getroffen had, maar toch zeker genoeg van de heerlijkheid van het buitenleven der groote lui genoten had om recht verbaasd te wezen, en vooral om diepen eerbied te gevoelen voor den rijkdom van zijn oom. ‘Als ik bedenk, hoe dat alles de vrucht van noeste vlijt en nauwgezetheid is, dan voel ik, dat ik mij ook een deel van de eer mag toeèigenen,’ zei de bescheiden boekhouder. ‘Uw oom heeft 't wel verdiend, dat bij op zijn ouden dag rustig op zijn buiten zit en dat gescharrel hier in Amsterdam, als hij verkiest, uit de verte kan aankijken. Na volbrachten arbeid is 't goed rusten!’
‘En u dan, meneer Jansen?’ vroeg Frans. ‘Als er sprake is van recht, om bij het klimmen zijner jaren’.....
Meneer Jansen verzocht hem ernstig dit onderwerp niet aanteroeren. Hij wist wel, dat Frans 't met de beste bedoelingen en uit hartelijkheid zei, maar hij hoorde daarover niet graag. Vroeger jaren had hij zich ook wel eens verbeeld, dat de arbeider meer dan zijn loon waard was, en hij had zich zelfs menigmaal bezondigd door ontevredenheid, omdat 't heel anders was geschied dan hij gehoopt en verwacht had, maar 't was beter dat men daar niet over sprak. Hij was tevreden zooals 't was. Hij had een eerlijk en ruim stuk brood. Als bij zijn lot vergeleek bij dat van duizend anderen, dan moest hij God danken, dat alles geloopen was zooals 't was geloopen, en misschien zou 't niet eens goed geweest zijn, als 't was gebeurd zooals hij zou gewenscht hebben.’ 't Zijn sterke beenen, Frans! die de weelde kunnen dragen.’
Jansen keek hier behoedzaam naar de plaats waar zijn patroon gewoonlijk zat. Als er een zweem van ontevredenheid in zijn hart geweest was, zou die door dien blik zijn bezworen geworden. ‘Ook is er onderscheid tusschen geluk en geluk, mijn jonge vriend!.... Ondertusschen, zal 't mij veel pleizier doen als gij dit onderwerp nooit bij ons aan huis aanroert.... ik bedoel als mijne vrouw er bij is,’ zei hij met eenige aarzeling. ‘De vrouwen hebben op die

{==429==} {>>pagina-aanduiding<<}

punten dikwijls heel andere idees dan wij, begrijp je?’....
De eerzame boekhouder zette zich nu weer met zijn gewonen ijver en rustigheid aan 't werk, en Frans volgde weldra zijn voorbeeld. Zoo hij daarbij gerekend had op die aangename gewaarwording van voldoening, die ons deel is, wanneer wij na een korter of langer ontspanning weer de handen aan het werk slaan, dan bedroog hij zich evenwel. Nooit was dit werk hem zoo doelloos en zoo hatelijk voorgekomen als op dit oogenblik. Waarvoor zwoegde hij hier? Met welke toekomst voor oogen zat hij hier nu reeds meer dan een half jaar zijn beste krachten aan het geldverdienen te wijden? En waarom had die ongelukkige boekhouder zijn beste sappen aan deze firma ten offer gebracht? Voor welke edele en goede zaak kwijnden daar achter die rampzalige klerken weg, slaven als ze waren, die het noodlot op de roeibanken had vastgeketend, zonder hoop, zonder uitzichten en zonder dankbaarheid? Werd al die moeite, al die zorg, al die arbeid te koste gelegd alleen aan de heerlijkheid van dat buiten te Driebergen, aan een levenslot als dat van zijn oom en tante, 'twelk, hoe benijd ook, zoo bitter ellendig was? Was 't daarvoor dat deze allen werkten? Was 't om een paar menschen zoo kleingeestig en zelfzuchtig te maken, dat hier van den morgen tot den avond werd gepend... en dag aan dag op nieuw gepend en gecorrespondeerd?’
Het kleine akelige kantoortje was hem nog nooit zoo klein en akelig voorgekomen. Die arme automaten hadden nog nooit zooveel deernis in zijn hart gewekt. Nooit had hij zoo diep gevoeld, dat die boekhouder vermoord, in den letterlijken zin des woords door zijn patroon en voormaligen vrind was vermoord geworden. Men at elkaar in deze kleine wereld op... en de slachtoffers van die vraatzucht waren dom en idioot genoeg om nog te roemen in hun lot.
Frans zag nu daghelder in, hoe verachtelijk de handel is, als hij geen edel beginsel heeft 'twelk hij najaagt, en geen ander verschiet dan dat van den woekeraar en de

{==430==} {>>pagina-aanduiding<<}

spin. Zijn geheele leven had oom Melder aan een schaduwbeeld van geluk besteed. Als de man zichzelven wijs maakte, dat hij gelukkig was, dan was 't, omdat 't hem zooveel gekost had...
En daarvoor, om misschen ook eenmaal op zijnen ouden dag op een buitentje te zitten, moest Frans zijne jeugdige krachten aan de hersenschimmen van deze beroemde en machtige firma geven!... Was hij niet dwaas? hij die gezien had, hoe vroolijk en vriendelijk en hartverheffend de arbeid daarginds op de hofstee van Palm van de hand ging - als één langen zomerschen dag vol gloed en geur, vol bloemen en purperen vruchten!.....
Doch Frans gevoelde, dat hij aan zulke denkbeelden niet mocht toegeven. Hij zat nu eenmaal op dezen kantoorkruk om een rijk man te worden, om later over duizenden te kunnen beschikken. 't Was immers geen wet, dat hij dan ook precies als zijn oom behoefde te leven. Als hij de erfgenaam van al die schatten werd, dan stond 't immers aan hem of hij zich regenachtige of zonnige dagen wilde scheppen? Hij boog onder die gedachten het hoofd over zijn werk en verwierf zich nieuwen lof van Jansen, toen hij een paar uur later toonde wat hij had verricht. Evenals altijd streelde hem dat niet wreinig.
En waarom noodigde hij dan, toen het begon te schemeren en hij van het kantoor thuis gekomen was, Marietje uit met hem een bezoek in de Jonkerstraat te brengen? Hijzelf had immers gezegd dat ze, naar hij meende, die bezoeken wat behoorden te besnoeien, dat er een tijd zou komen waarop zij daar niet dan op een geheel anderen voet zouden kunnen komen en in aanmerking zouden moeten nemen, dat die familiariteit met een man als Eggink oom en tante niet aangenaam kon wezen?
Marie vroeg er niet naar. Zij had hare bezoeken aan den ouden man geen enkele maal gestaakt, omdat Frans haar daarvoor gewaarschuwd had. Zij hield van Eggink

{==431==} {>>pagina-aanduiding<<}

alsof hij haar vader geweest was, en vond geen enkele beweegreden om hem dat niet te toonen. Een paar maal toen baas Eggink zijn verbazing had te kennen gegeven, dat hij Frans bijna nooit zag, had zij dit op de drukte van het kantoor geschoven. Ze was nu evenwel recht blij, dat zij naar geen verontschuldigingen meer behoefde te zoeken.
.....................
De zomer troostte het aardrijk over de gierigheid van de lente. Hij stoofde alles wat onder die harde hand niet tot zijn groei had kunnen komen of was weggedoken, toen de piasregens van April en Mei nedervielen, zoo warm, dat zelfs zij die 't luidst geklaagd hadden en geen enkelen grond voor hunne klachten meer konden aanvoeren, dat de zwartgalligsten... met de handen in 't haar zaten, als zij moesten bewijzen dat moeder natuur haar plicht niet gedaan had. 't Is waar, er waren er die beweerden, dat 't nu weer veel te heet was, doch die werden tot zwijgen gebracht door de dankbaren onder de menschen, wier aantal veel grooter bleek, dan iemand had kunnen vermoeden. ‘Deze warme zomer is een heerlijke vergoeding voor al de kansen op rhumathíek en de herhaalde verkoudheid waaraan wij geleden hebben,’ zeiden deze laatsten. ‘De hemel weet, dat wij veel te hard om warmte geroepen hebben om nu te kunnen klagen, al zitten wij net zoogoed te blazen als gij’.... en terwijl zij zoo spraken, keken ze wezenlijk wel te vreden hunne puffende en gloeiende medemenschen aan, ja deden zij in oprechtheid hun best om te gelooven, dat ze niets prettigers kenden dan een landschap met mosschen, die op het dak zitten te gapen, of een buitenpartij in een heeten koepel, waarbij men elkaar plechtig beloven moet, dat men niet meer ruimte en lucht zal innemen, dan ieder striktgenomen noodig heeft.
Frans, die met eene volharding welke eene betere zaak waardig was, zijn rol van automaat bleef instudeeren, werd door dezen zomer op den zwaartsten proef gesteld. De

{==432==} {>>pagina-aanduiding<<}

kantoorkruk van oom Melder werd voor hem een ware pijnbank. Elken morgen stapte hij om halfnegen de deur uit en elken morgen beantwoordde hij de opmerking van Jansen ‘dat 't lekker weertje was’ met bewonderenswaardige onderworpenheid aan zijn lot, ja 's middags, als het onuitstaanbaar heet werd in het benauwde kantoortje, deed hij met piëteit al zijn best zichzelven wijstemaken, dat hij 't zich verbeeldde. ‘'t Is natuurlijk warm op het kantoor,’ zei hij tot Marietje als zij hem beklaagde. ‘Ik zou liegen als ik zei dat 't er frisch was, maar het is in de openlucht zeker nog erger. Ik doe mijn werk en tracht de warmte te vergeten. 't Eenige wat mij in den beginne hinderde was de lucht van de Amsterdamsche grachten. Maar nu ik hier gewend ben, merk ik ook daar niets meer van.’
Marie, die zich sinds eenigen tijd ernstig ongerust over Frans begon te maken, berustte in deze verzekering en ook tante Gonne, die zwijgend hare bekommering had gedeeld, meende dat het alleen aan de ongewoonte van het stadsleven en de verandering van lucht was toeteschrijven, dat Frans er in den laatsten tijd minder gezond uitzag. ‘Ik heb mij al lang verbeeld dat hij bleek en mager werd,’ zei ze tot Marietje. ‘Ik heb 't u niet willen zeggen, en ben nu blij, dat ik er maar over gezwegen heb. Mijn broer zegt, dat hij nooit klaagt en al het werk met lust en opgewektheid doet. De kleur zal wel weer terugkomen hoop ik. We zullen 't ons maar verbeeld hebben.’
‘Ik heb 't ook wel opgemerkt,’ antwoordde Marie, ‘maar 't is zeker zooals u zegt. Een paar maal als ik er hem naar vroeg zei hij, dat ik mij wat in het hoofd haalde. Ook meende ik, dat hij veel minder vroolijk en opgeruimd was dan in den beginne. Maar 't zal wel zoo wezen. Hij lacht mij uit, als ik zoo'n opmerking maak. Hij heeft nu wel wat anders te doen dan gekheid te maken, zegt hij.’
Als deze beide hartelijke vriendinnen eens geweten hadden hoe vreeselijk de arme jongen leed!

{==433==} {>>pagina-aanduiding<<}

Nooit had hij zoo diep gevoeld, dat zijn liefde voor de natuur de devotie op zij streefde. Nooit had hij zich kunnen voorstellen, dat het gemis van grasvelden en zandheuvels hem zoo rampzalig zou kunnen maken. 't Was niet waar, dat hij de benauwdheid van het kantoor vergat, als hij druk aan 't werk was. Zij roofde hem integendeel zijn eenige vertroosting van namelijk in zijn verbeelding door de klaver en het hooi te waden, den geur van de zoete boekweit te genieten en zich te baden in de gezonde uitwasemingen van het naaldhout. 't Was niet waar dat hij niet bemerkte hoe de straten en pleinen onzer rijke hoofdstad verpest worden door den adem harer lagunen.... Hij zou integendeel gestikt zijn als hij tegen den avond niet naar den Westerdokdijk had kunnen snellen, om zich te dompelen in 't frissche water van het IJ.
De eenige waarheid was, dat Frans het kantoor van zijn oom dagelijks met saamgenepen lippen verwenschte, dat de prijs, dien hij betalen moest voor de mooie kans van hier eens heer en meester te worden, veel te hoog was. Gaf hij niet in ruil zijn jeugd, zijn bloed, al zijn levenskracht?.... Nog een jaar of wat in deze sfeer doorgebracht.... en hij zou waarschijnlijk ook een mummie geworden zijn, zooals de automaten in het achterkantoortje, zooals Jansen ondanks zijn opgeruimdheid, zijn diep inzicht in de zaken, zijn zielsgenot bij elken mooien slag, dien hij voor zijn patroon geslagen had, vooral bij elke vlieg, die hij een andere firma had afgevangen. Waren oom Melder en Jansen niet ook eenmaal levenslustige knapen geweest, misschen wel de ergernis van hun meester en de schrik van de kindermeisjes uit de buurt!
Als hij zich dat laatste voor den geest haalde, moest Frans ondanks de benauwdheid en zijn eigen sombere stemming lachen. 't Gebeurde zelfs eenmaal, dat hij Jansen daardoor uit zijn ingespannen arbeid opschrikte.....
‘Wat is 't?’ vroeg deze verbaasd, met het gezicht van een priester, die eene godsdienstoefening door luidruchtige vroolijkheid hoort verstoren. ‘Wat is er?’

{==434==} {>>pagina-aanduiding<<}

Frans - die zelf ook verschrikte nu 't bleek, dat hij hardop gelachen had, maar te eerlijk was om te huichelen, en te argeloos om te voelen, dat 't hier eene ernstige zaak betrof, dat hij roekeloos den vinger op een pijnlijke plek ging leggen, - antwoordde; ‘Neem mij niet kwalijk. 't Is misschien kinderachtig en verkeerd, maar mij schieten in den laatsten tijd soms zulke wonderlijke gedachten door 't hoofd. Ik dacht, hoe oom Melder er wel uitgezien mag hebben, toen hij nog jong was. U, die hem zoo goed gekend hebt, zult dat wel weten. Oom is zoo deftig, zoo stemmig, zoo.... ja, laat mij mogen zeggen, zoo stijf en houterig, dat ik hem breek, als ik in mijn verbeelding wat gratie aan zijn figuur wil leenen en een dandy van hem maken. Was oom ook al zoo plechtig, toen hij achttien jaar was?’
Jansen, die bij deze lichtzinnige taal zijn ergernis niet kon verkroppen, zei, dat hij niet begreep hoe Frans, op 't kantoor en met het oog op zijn werk, zulke gekheden in zijn hoofd haalde. Meneer Melder was geen man om zich vroolijk over te maken. 't Paste Frans allerminst zijn tijd te verknoeien met caricaturen van zijn oom te ontwerpen. ‘Uw oom is een man van leeftijd en over zoo iemand maakt men zich niet vroolijk. Ik vind dat onbetamelijk en kinderachtig..... Bovendien,’ voegde hij er nog ernstiger bij, ‘bovendien begrijp ik niet, hoe gij zulke dwaze invallen krijgt onder het werk.'t Is hier geen plaats voor grappen.’
Frans zei, dat hij dit volkomen met Jansen eens was; dat hijzelf verbaasd was, hoe een dergelijke dwaze inval den weg naar dit kantoortje had kunnen vinden. ‘Mij dunkt, een aardigheid zal zich nog wel eens tweemaal bedenken, eer ze binnenkomt.’ Hij kon 't zich dan ook niet anders verklaren dan door den invloed van de warmte. Zijn hoofd was in de laatste dagen nu en dan zoo wonderlijk. 't Liep alles door mekaar, als de zon zoo loodrecht op de huizen en in de straten viel. ‘Ik heb soms een gevoel, alsof ikzelf een kolossale grap was’! zei hij, op een toon van spotternij, die Jansen nog minder behaagde dan

{==435==} {>>pagina-aanduiding<<}

de aardigheid van zooeven. ‘Is 't wel wezenlijk waar, meneer Jansen! dat ik hier dag en uur op het kantoor zit, in plaats van de paarden uit het land te halen of op mijn rug in 't gras te liggen’?....
Jansen kon van zijne verbazing niet bekomen. Hij keek zijnen jongen vriend zeker een minuut lang met open mond aan en scheen te willen vragen, of hij wel goed gehoord had. De slotsom was, dat hij voor zichzelven tot de overtuiging kwam, dat iemand, die zulke malle praatjes hield, niet gezond kon zijn. ‘Als gij u niet wel gevoelt, zou ik liever naar huis en naar bed gaan’, zei hij meer op medelijdenden dan verwijtenden toon. ‘Als gij op die manier voortgaat, zult ge later spijt hebben over de malligheden, die gij gezegd hebt.’
Frans, eenmaal op weg om zijn hart eens optehalen, zei, dat hij zich nooit beter en prettiger gevoeld had dan juist nu. ‘'t Zal hier zoo wat honderd graden zijn, meneer Jansen! Dat is een atmosfeer voor halfdooden om weer bijtekomen. Hoe kunt u dan denken, dat ik ziek ben.’
‘Dat is waar,’ antwoordde Jansen, die nu pas scheen optemerken, dat 't om te stikken was, en die werkelijk met lankmoedigheid vervuld werd voor den jongen man, toen hij dit in verband bracht met diens onbetamelijke vroolijkheid, ‘dat is waar. Ik wist niet, dat 't hier zoo warm was, en mij dunkt ook, dat 't buiten niet veel minder benauwd zal zijn,.... maar gij zijt dat nog niet gewend. Verleden jaar waart gij nog buiten en zoo vrij als een vogel in de lucht. Toch geloof ik niet, dat gij verstandig doet, daar den draak mee te steken. Menigeen zou met iemand van uw vooruitzichten wel willen ruilen, geloof ik, al moest hij dan ook den geheelen dag hier zitten.... maar dat komt er van, als men zich met andere dingen bezighoudt dan die men onderhanden heeft. Hebt gij, als ik vragen mag, den brief aan onzen agent te Paramaribo al geschreven?’
Frans zei glimlachend, dat die brief misschien nog de

{==436==} {>>pagina-aanduiding<<}

meeste schuld aan zijne afwijking had. ‘Ik kon het woord Paramaribo niet schrijven zonder aan de linie te denken en te berekenen, of 't daarginder ook zoo benauwd zou zijn als hier, ‘zei hij.’ U moet mij dat niet kwalijk nemen, meneer Jansen! ik ben zooals uzelf zegt veel te lang een rondvliegend vogeltje geweest, om niet van tijd tot tijd te zingen. Ik hoop evenwel, dat u er maar niet naar luisteren zult.’
Het incident liep hiermee af, doch toen later gebeurtenissen bewezen hadden, dat de ziekte van Frans, zooals Jansen ze noemde, gaandeweg verergerde, herinnerde hij zich, dat 't op dien bewusten morgen al begonnen was. ‘Toen heb ik het al kwaad ingezien,’ zei hij tot zijne vrouw.
En evenwel had deze kleine scène een direct gunstig effect. Jansen, zooals wij weten van nature een goedhartig man, kwam er door tot de overtuiging, dat een jongmensch als Frans van tijd tot tijd wel eens behoefte aan versche lucht en verandering kan hebben. Zelfs vond hij, toen hij deze overtuiging eenmaal beet gekregen had, dat dit ook in onmiddellijk verband stond met de schitterende toekomst van zijnen Telemachus. Iemand, die later over een buitenplaats zou te beschikken hebben, was niet bestemd om, als een ordinaire boekhouder in het hartje van den zomer op het kantoor te zitten.
Jansen zei dit tot meneer Melder, natuurlijk in gewijzigde termen, en meneer Melder was wel zoo goed de betrekkelijke juistheid van die meening te erkennen. Om te toonen, dat hij zelfs nog een stap verder wilde gaan en in humaniteit voor niemand onderdoen, werd door hem gedecreteerd, dat aan Frans vergund zou worden, tot wederopzeggens toe zijnen oom Zaterdags buiten te komen opzoeken. 't Leed geen twijfel of Driebergen zou alle indrukken van Ganderkerk spoedig uitwisschen, daar er niets verrukkelijkers te bedenken was dan de vrije toegang tot al de priëeltjes van meneer Melders buiten. Ook was er, na deze welwillende beschikking, geen twijfel meer mogelijk, of meneer

{==437==} {>>pagina-aanduiding<<}

Melder had ver strekkende plannen met zijn neef. In 't najaar, als al de andere logé's er geweest waren, zou oom zijn vrouw zien te bewegen Marietje ook eens een dag of acht te vragen.
Jansen, die met dit nieuws 'smiddags aan tafel kwam, was verrukt voor zoover iemand van zijne positie verrukt mocht wezen, over den heerlijken inval van zijn patroon. ‘Ik heb 't altijd wel gezegd,’ riep hij Gonne toe, ‘dat meneer Melder zoo kwaad niet is. Dit is voor Frans 't beste bewijs, dat hij in blakende gunst staat.’ Gonne vond dat ook. Zij erkende oprecht, dat ze meneer Melder wel gehouden had voor iemand, die op zijn tijd een vorstelijk present in geld aan een ander zou kunnen maken, maar niet voor een man met zooveel fijne attentie. 't Deed haar werkelijk pleizier, dat ze zich vergist had. Ook Marietje drukte hare bewondering uit. Als oom zoo goed en lief voor Frans was, meende zij, zou ze willens of onwillens wel moeten eindigen, met van hem te houden.
Was dit de indruk van Frans ook? Neen, Frans praatte den geheelen middag over Ganderkerk, en vertelde wonderen van de schoonheden waarin dit kleine nest zich baadde. 't Lag aan de helling van den rijstenbrijberg van Luilekkerland. 't Werd elken morgen door de lieve engeltjes opgeschilderd en gevernisd. Daarop wilde Frans, als 't verlangd werd, graag een eed doen.
Daar Marie er meer van wist, glimlachte deze jonge dame veelbeteekenend om zijn overdrijving. En onderwijl vroeg jufvrouw Jansen met al de verachting, die zij van haar standpunt voor kleine dorpjes hebben moest, of er nog al conversatie geweest was en hoever men er wel moest loopen om een fatsoenlijk mensch te zien, terwijl Gonne hare vrees te kennen gaf, dat Frans Ganderkerk zeker teekende, zooals hij 't graag wou hebben, en hem aanraadde zich niet te verbeelden, dat daar 't volmaakte gevonden werd.
Maar ondanks deze aanmerkingen en terechtwijzingen,

{==438==} {>>pagina-aanduiding<<}

bleef Frans zijn eenig Ganderkerk prijzen, scheen hij voor de welwillendheid van zijn oom tamelijk koud te blijven ‘Ik heb genoeg van Driebergen gezien, om te weten wat ik er vinden zal, ‘zei hij.’ Ik zou oom tienmaal meer danken, als hij mij acht dagen vacantie gaf, om naar Ganderkerk te gaan.’....
En toch ging hij den eerstvolgenden Zaterdag naar Driebergen. ‘Ik zal er de proef van nemen,’ zei hij tot Jansen. ‘Ik wil niet bevooroordeeld zijn. Misschien is uw heerlijk Driebergen in staat mijn heimwee naar Ganderkerk te bezweren.’
Jansen haalde de schouders op en zei, dat hij daar geen oogenblik aan twijfelde.
Doch Jansen overschatte de kracht van het vriendelijke Utrechtsche dorp. Reeds de eerste maal, toen hij Maandagmorgens weer naar de stad terugstoomde, beweerde Frans dit met luider stem, ofschoon hij al zijne medereizigers den lof van hun buitenplaatsen hoorde bezingen en niet dan knorrige en ontevreden gezichten zag, omdat ze weer naar die akelige stad moesten.
Driebergen was geen plek, naar zijne indrukken, voor een jongen van zeventien of achttien jaar, die nog graag op zijn rug lag, als hij moe was van het rennen en vliegen door bosch en velden. Driebergen was, evenals Zeist, Velp en zoovele andere lustwaranden van onze rijke lui, een aangewezen verblijfplaats voor deftige menschen als zijn oom en tante, voor teringachtige freules en bleeke jonkers, een park voor rijtuigen met gegalonneerde koetsiers, kinderwagentjes en wandelstokjes. Maar als Driebergen van natuur durfde spreken, dan was 't met hetzelfde recht waarmee de pruikenmaker onze jonge dames chignons verkoopt, waarvan men zweren zou, dat ze uit haar eigen haren gedraaid waren; als Driebergen van vrijheid sprak, dan was 't in den geest van een kamerheer of een adjudant van een Koning of Prins, die vaak midden in den winter zijn kalen knikker aan den scherpen Oostenwind moet bloot-
{==439==} {>>pagina-aanduiding<<}
stellen. In Driebergen was geen natuur, omdat er geen zweem van vrijheid bestond.
‘Ik heb gisterenmiddag met oom en tante mogen wandelen,’ vertelde hij later aan Marietje. ‘Ik had glacé handschoentjes aan en een zwarten hoed op. 't Is duizend wonder, dat ik niet van hitte en misschien ook wel van schaamte ben bezweken, want waarachtig ik schaamde mij voor de boomen en de vogels.... niet voor de bloemen, want die zijn allemaal ook maar kunstmatig gekweekt.’
Deze indruk van Driebergen, waarbij zich de herinnering van dien regenachtigen voorjaarsdag voegde, veranderde niet bij nadere kennismaking. Het buitenleven van de rijken was en bleef, naar hij verzekerde, in zijn oogen een namaak van dat der eigenlijke buitenlui.’ ‘'t Is al op zichzelf een beleediging voor de natuur,’ zei hij, terwijl tante Gonne en Marie hem bestraften over zijn parti pris tegen 'tgeen iedereen verrukkelijk noemde, ‘'t is al op zichzelf een beleediging voor de natuur als men niet arriveert voordat alle bloemen op haar plaats staan en de plaat poetst bij het eerste gele blad, dat op den grond valt. Wie de vriendelijke omarming der natuur genieten wil, moet met haar leven en lijden, moet haar durven gezelschap houden als zij doodziek schijnt neerteliggen..... of liever, wat zeg ik? als zij in haren herfst- en wintertooi schooner is dan een tuinman, met honderd gulden in de week, haar ooit kan maken. Een buitenplaats, waar meneer en mevrouw iederen zomer een soort van plechtigen intocht houden, wordt nooit vertrouwd met hare bewoners. Zij vergaat in den winter van jaloezie op het groote warme huis in de stad, waarheen allen zijn vertrokken. Niemand wandelt dan door de zorgzaam onderhouden paden. De tuinman ontziet zich niet er diepe voren in te rijden, als hij het lievelingspaard van mevrouw voor de mestkar heeft gespannen of de zware bakken met de aloe's op zijn lompen kruiwagen naar de oranjerie brengt. Ik voor mij kan niets moois vinden in die rustieke zomerhuisjes, of die veranda's

{==440==} {>>pagina-aanduiding<<}

vol hangplanten en tuinspiegels. Evenmin behagen mij de dure tuinhoeden met lange zijden linten, waarmee de jonge dames herderinnetje spelen. Ik ben er een paar tegengekomen met een lammetje aan een zijden koord... 't Was precies Genoveva of Preciosa van de comedie. Natuur en leven? Niemendal!’:...
Gonne schudde bij deze en soortgelijke beschrijvingen bedenkelijk het hoofd. ‘Ik begrijp niet,’ zei ze zoo vriendelijk mogelijk, maar toch niet zonder ernst, ‘hoe gij uit de hoogte durft neerzien op 't geen iedereen heerlijk en verrukkelijk noemt. Ik wed, dat uwe vrinden van Ganderkerk dolblij zouden wezen, als zij met den een of anderen van die heeren en dames te Driebergen ruilen mochten.’
‘Daarvoor zou ik zorgen,’ antwoordde Frans. ‘Ik zou ze wel waarschuwen en maak mij sterk, dat 't mij weinig moeite zou kosten hen te overtuigen, dat zij een slechten ruil zouden doen. U moet een paar jaar in Ganderkerk of een soortgelijk dorp gewoond hebben om mij te begrijpen. Eerloo is net zoomin als Driebergen een dorp voor menschen als Palm, domine Bos... en ik,’ vervolgde hij met een glimlach. ‘Wij behooren niet bij die gepommadeerde en geparfumeerde boomen en struiken. Wij moeten de natuur hebben, zooals zij uit zichzelve is, zooals zij uit de hand van haren maker is gekomen. Of denkt ge, dat ik een ijzeren hek van eenige duizend gulden, zooals dat van oom, present zou willen hebben, als ik een mooie doornheg kon krijgen of als mijn erf door een boch afgesloten werd, waar de bremstruik groeit of de hooge kanten behangen zijn met guirlandes van de wilde aarbeiplanten. Ik vind zoo'n hek leelijk. Ik vind al die afgepaalde en kadastraal opgemeten buitens leelijk. Ik zou ze misschien mooi vinden, als ze onder een stolp stonden, of als ik ze op een schilderijtje zag. Nu vind ik, dat Driebergen niet in aanmerking kan komen om met Ganderkerk te wedijveren.’
Tante Gonne en Marie keken elkaar aan. Was de goede

{==441==} {>>pagina-aanduiding<<}

jongen gek geworden, of werd hij betooverd door de gedachte aan Laura, die een dorre hei in zijn oogen tot een paradijs zou gemaakt hebben?
‘Ik hoop toch niet, dat gij al die dwaasheden aan uw oom verteld hebt,’ zei Gonne eindelijk.
‘Neen, niet aan mijn oom, maar wel aan mijn tante. We zaten gisteravond zoo recht gezellig in het prieeltje aan den weg. Oom deed, geloof ik, een middagdutje en ik kon niet nalaten om de vijf minuten stilletjes te geeuwen. Tante was hatelijker dan ooit. Zij wou zichzelve, tot ijs maken om daarin eenige verkoeling te vinden, ofschoon dat niet de rechte manier schijnt als 't zoo warm is. Zij was onuitputtelijk in glosses op boeren en boerengenooten. Toen trok ik op mijn beurt tegen de heeren en de dames los, dat 't een lust was om te hooren. 't Is jammer Marie! dat jij er niet bij waart’.



{==442==} {>>pagina-aanduiding<<}

Acht-en-veertigste hoofdstuk.

Gewogen.

't Was voor domine Bos een gewigtige Zaterdag. Morgen zou Laura hare belijdenis doen, en daardoor, zooals domine 't had uitgedrukt, voorgoed haar plaats en rang in de wereld innemen. De kinderjaren zouden dan ver achter haar liggen. Ze zou geëmancipeerd en van alle gezag ontslagen zijn. ‘Van morgen af reken ik, dat wij niets meer over haar te zeggen hebben,’ zei hij tot hare moeder.’ Zij wordt dan uwe jongere zuster en houdt in zekeren zin op uwe dochter te wezen. Haar eigen volle zedelijke verantwoordelijkheid begint dan. Niet meer hebben gij of ik haar te leiden en te waarschuwen; zij zelve zal in en bij alles moeten weten te kiezen en te beslissen. Ik geloof, dat 't goed zal zijn, als gij haar dit ernstig onder 't oog brengt. Zij moet weten dat de wederzijdsche verhouding werkelijk zoo en niet anders is, al zal er vooreerst op 't uiterlijke niets in ons kleine kringetje veranderen.’
‘Ik heb de plechtigheid van morgen,’ vervolgde domine verder,’ nooit anders beschouwd dan als het moment waarop de Christelijke vrijheid aan mijne kweekelingen wordt uitgedeeld. Ik heb mij daarom nooit kunnen vereenigen met de opvatting van sommigen, als zou 't een wet van Perzen en Meden zijn, dat ieder op zekeren leeftijd lidmaat behoort te worden. Er zijn enkelen, die de vrijheid nooit

{==443==} {>>pagina-aanduiding<<}

zullen kunnen dragen, en er zijn zeer velen bij wie de kracht daarvoor uiterst laat komt. Ten aanzien van Laura ben ik evenwel gerust. Ik heb weleens lachende beweerd, dat zij u en mij reeds als kind om haar kleine vingertje wond, maar dat is natuurlijk niet genoeg om er eene lidmaat van te maken. Er zit dan ook meer in. Bij het godsdienstonderwijs dat ik haar jaren lang gegeven heb, heb ik gelegenheid te over gehad om haar gateslaan, en ik durf gerust verklaren, dat haar hoofdje zoo helder en haar hart zoo eerlijk en trouw is, als wij maar kunnen verlangen. Zij is niet alleen de oprechtheid zelve, maar ze zou, geloof ik, tot groote zedelijke opofferingen in staat zijn, als zij meende dat haar plicht dit meebracht. Daar kunt gij zeker van zijn.’
De brave man keek, terwijl hij dit zeide, zijn nicht met een paar innig gelukkige oogen aan en knikte haar toe. Hij meende door die verklaring werkelijk een ernstig punt van zorg bij zijne toehoordster weggenomen te hebben, ofschoon zij pas onder den indruk zijner woorden instinctmatig gevoelde, dat er bij de ophanden zijnde plechtigheid werkelijk iets dergelijks in haar hart behoorde te wezen. Daarom hield zij hare bedenkingen tegen die emancipatie ook maar terug. Zij kon zich niet ontveinzen, dat domine reeds sinds lang beter in 't hart van haar kind thuis was dan zijzelve.
‘Ik heb Frans geschreven wat er op handen is,’ vervolgde domine, ‘doch schreef er bij, dat wij wel begrijpen konden, dat hij moeilijk zou kunnen overkomen. Nu antwoordt hij mij evenwel, dat hij van zijn oom drie dagen verlof gekregen heeft, omdat Marietje, zijn zuster, zich voor hem in de bres gesteld en aan oom geschreven heeft, daar zij zich toevallig ook een beetje ongerust over hem maakte, ja zelfs een dokter gevonden had, die de verklaring had afgegeven, dat hij er eens uit moest. Frans schrijft op zijn gewonen luchtigen toon er bij, dat hij zoo'n dokter het ideaal van een lijfarts vindt en hem gerust durft aanbeve-
{==444==} {>>pagina-aanduiding<<}
len, als ik soms een reisje naar Italië zou willen doen. Hijzelf voelt zich zoo gezond als een visch, maar ziet geen enkele reden om van deze ongezochte gelegenheid niet te profiteeren en daardoor tevens de plechtigheid van morgen bijtewonen..... Ik ben recht blij, dat dit zoo mooi treft. We zullen straks een boodschap naar Palm zenden. Hij zal zijn wagentje wel sturen, om Frans morgen aftehalen. Zeg er Laura niets van. 't Zal een aardige verrassing voor haar zijn.’
Ja, dat meende domine's nicht en huishoudster ook wel. 'tZou voor Laura niet alleen eene verrassing wezen, maar 't kwam ook geheel en al overeen met 'tgeen zijzelve in hare moederlijke bekommering over het geluk van haar kind al wel duizendmaal gezegd had. ‘U wou er niet van hooren, domine!’ zei ze, ‘en 't pastte mij natuurlijk niet u de wet te stellen of aanmerkingen te maken, maar 't is een fout geweest, dat de kinderen elkaar nu bijna een jaar lang niet gezien hebben. Ze zijn allebei nog zoo erg jong en men weet wel hoe dat gaat als een paar verliefde harten uren en uren van mekaar verwijderd zijn. 't Zit er gewoonlijk nog zoo dun op. 't Is niet als op lateren leeftijd, wanneer we weten wat wij aan mekaar hebben en niet zoo licht gehoor geven aan allerlei indrukken, maar u weet zelf hoe ik er altijd op getamboureerd heb, dat Laura eens in Amsterdam zou gaan logeeren. Ik heb er nicht Betjezeker wel tienmal over geschreven, maar u vondt 't niet goed en daarom onderwierp ik mij. Evenwel zult u moeten toestemmen, dat niemand beter over hethart van een ldnd kan oordeelen dan eene moeder. Als men de tegenwoordige jongelui niet vasthoudt, dan glippen ze door de vingers, en als dat gebeurde.....’
‘Welnu!’ viel domine hier in. ‘Wat zou 't, als dat gebeurde?.... als de jonge man eens niet in staat bleek haar trouw te blijven? als hij eens andere betrekkingen had aangeknoopt en mij morgen rond en eerlijk kwam vertellen, dat hijzich indertijd vergist had, dat hij weer vrij

{==445==} {>>pagina-aanduiding<<}

wilde zijn, zooals hij geweest was, dat hij gekomen was om ook aan Laura haar vrijheid terugtegeven?.... Zou dat op zichzelf zoo'n ongeluk zijn? Ingeval de beide jongelui, die hier een jaar of wat als op een onbewoond eiland geleefd hebben, beiden eens hadden ingezien, dat zij zich vergist hebben en Laura morgen bij die andere hoogere zedelijke vrijheid ook deze eens terugkreeg... zou dat zoo'n ramp zijn? Hebt gij niet begrepen dat ik, juist om hen op deze proef te stellen, al uwe plannetjes in duigen gegooid heb, dat ik enkel en alleen om hen voor erger ongeluk te bewaren, de verwijdering zooveel mogelijk in de hand gewerkt heb? Laat ons eerlijk erkennen, dat 't kinderwerk was; laten wij ons herinneren, hoe hunne wederzijdsche liefde onder onze oogen onopgemerkt is opgeschoten, hoe zij wortel geschoten had, eer wij 't konden beletten. Als wij ons dat voor den geest roepen, zult gij zonder veel moeite kunnen begrijpen, welke groote voordeelen deze zelfde scheiding opgeleverd heeft. Juist morgen zal Laura den toets harer eigen zedelijke kracht in handen hebben, en 't zou, hoe wreed ook, misschien een zegen wezen als haar op dien eigen dag ook ten aanzien van haar liefde voor Frans de oogen geopend werden...; indien er werkelijk een zweem van verkoeling tusschen hen mocht bestaan, wat ik niet geloof,’ voegde domine er aarzelend bij. ‘Gij weet, ik ben vroeger niet sterk voor die connectie geweest, - - totdat ik zag dat 't al te ver gekomen was om het te beletten. 't Zal er nu op aankomen, of de liefde hunner kinderjaren rijp genoeg is voor den ernst en de werkelijkheid van het leven.’
Terwijl domine Bos dit laatste met eenige verheffing van stem en niet zonder aandoening zei, keek zijne nicht hem eenigszins geërgerd aan. Zij was op 't punt te vragen of het wel pas gaf de liefde dezer wereld en de dingen der eeuwigheid aldus te vermengen, maar zij hield zich in en antwoordde, dat zij alle hoop had, dat de zaak volkomen in orde was. Laura had haar meermalen brieven van Frans

{==446==} {>>pagina-aanduiding<<}

laten lezen. Als zij verstand van die soort van brieven had, dan meende zij wel dat daar de rechte toon van verliefdheid in heerschte. Ondertusschen, domine wist dat zij er vroeger ook nooit sterk voor geweest was, maar dat zij eene slechte moeder zou moeten zijn, om nu niet te erkennen, dat het wreed zou wezen Laura van haar geluk aftehouden. 't Scheen op het kantoor goed te gaan, zei ze. Die schatrijke oom hechtte zich dagelijks meer aan zijn neef. Er was geen twijfel aan, of de familie kon er op die manier nog weer geheel boven opkomen. Als domine de zaak maar stil liet loopen, en bij Laura geen bezwaren opwekte, die niet bestonden, dan zou alles wel goed en geregeld afloopen!
Nu, domine Bos protesteerde tegen de vooronderstelling, dat hij ooit bezwaren zou zoeken, als het Laura's geluk betrof. Hij hield heel veel van den jongen Holster. Hij geloofde, nog afgezien van de mooie vooruitzichten van den jongen man, dat Laura recht gelukkig met hem zou kunnen wezen, maar hij zei nog eens en hij zei 't met nadruk, dat 't hoogstgelukkig was, dat de kinderen door hunne scheiding tot een soort van proef van hun eigen hart gedwongen waren, dat ze morgen eigenlijk niet zouden weten wat ze aan elkaar hadden. Zoo sprak domine Bos en hij meende oprecht, dat hij er nooit anders over gedacht had.
Nicht, die, zooals ieder licht begrijpen kan, een heel min idee van domine's autoriteit in liefdezaken had, maar daarentegen meende dat zij, die gehuwd geweest was, in deze aangelegenheid vrij wat meer recht van spreken had, vond het best op deze opmerking te zwijgen. 't Was niet de eerste maal dat domine van het nut der scheiding tusschen Frans en Laura sprak, en dat zij had moeten verklaren hemelsbreed van hem te verschillen. ‘Toen ikzelve nog geëngageerd was,’ had ze dan herhaald gezegd, ‘heb ik dat heel anders ondervonden.’
Domine Bos gebruikte zijn Zaterdag verder tot het ma-
{==447==} {>>pagina-aanduiding<<}
ken van een nieuwe preek. Hij behoorde niet tot degenen die 't bij plechtige gelegenheden op de gemoedsaandoeningen van het oogenblik durven laten aankomen, maar was gewoon zich juist dan dubbel en dwars voortebereiden. Ook voelde hij zich nooit in een heiliger en ernstiger stemming, dan in de eenzaamheid van zijn studeerkamer. ‘De studeerkamer van een dorpsdomine,’ placht hij menigmaal tot Palm te zeggen, ‘is niet alleen zijn werkplaats, maar ook zijn bidvertrek. Wat hij daar denkt en neerschrijft, wordt hem uitsluitend gedicteerd door den Heiligen Geest der Evangelieprediking en der liefde, want geen groot en verrassend publiek dringt zich tusschen hem en zijn geweten. Dat moet, dunkt mij, bij de collega's in de stad niet altijd 't geval zijn. Zij hebben menigmaal onder het opstellen van hun preek te strijden tegen den wensch om te schitteren. Pas uit de hooge Gothische gewelven daalt de heilige geest op hen neer. Bij ons zet zich, zoodra wij alleen met onzen bijbel zijn, de ernst naast de schrijftafel. Waarvoor zouden wij naar welsprekende volzinnen zoeken? Zooals wij daar zitten, zullen we ook voor ons eenvoudige publiek optreden.’
En domine Bos genoot dezen avond al den zegen van die positie. Toen Laura even boven kwam om hem een kop thee te brengen, meende zij, een paar tranen in zijne oogen te bespeuren, die zoodra zij de hand op zijn schouder gelegd had, in eenen weemoedigen glimlach overgingen. Als zij naar de beteekenis van dien glimlach vroeg, was 't omdat zij tot op den bodem van zijn eenvoudig hart las, hoe hij voor haar gebeden en haar gezegend had.
‘Lieve oom!’ zei ze, ‘ik ben recht blij, dat er morgen eigenlijk niets verandert. Alleen uw prettig onderwijs in den godsdienst zal voor mij ophouden. Maar verder blijft mijn lief vadertje geheel dezelfde voor mij. We zullen 't zoo niet merken, dat ik de kinderschoenen voor altijd heb weggeworpen. Als ik er iets bij verliezen moest, zou ik

{==448==} {>>pagina-aanduiding<<}

mijne belijdenis dan ook liever nog wat uitstellen. Wat ik morgen beloven zal, zou ik daarom toch wel houden.’
‘Dat geloof ik graag, mijn kind! Ik zou ook zeker de laatste zijn om in 't openbaar van u te vorderen, wat gij in het heiligdom van uw hart reeds lang hebt gedaan, maar 't is in verband met uwe volgende levensbestemming goed, dat wij ook in dit opzicht alle geregtigheid vervullen. De belofte, die gij openlijk zult afleggen, moge de type van eene andere zijn, die in mijn oog niet minder heilig is, en waaraan voor ons wel degelijk eene scheiding is verbonden. Indien onze wenschen vervuld worden, zult gij al over een paar jaar misschien de wereld ingaan en onze stille pastorie verlaten. Stel u morgen voor, dat dit al heel spoedig geschieden zal, dat gij reeds binnenkort naar menschelijke berekening een zware verantwoording zult te dragen krijgen. De rijkdom en de weelde zijn hier vreemdelingen, maar mij dunkt, dat vooral in uw geval de belijdenis van Jezus naam wel wat meer mag te beteekenen hebben dan de toetreding tot ons kerkgenootschap! Heeft Frans u niet geschreven, dat hij zich meer en meer in de gunst van zijn oom mag verheugen; en zou 't daarom zoo roekeloos zijn, als gij morgen ook eens aan uwe schitterende toekomst dacht?’
De vriendelijke oude man sprak deze laatste woorden, ofschoon ze een vraag waren, eigenlijk meer tot zichzelven dan tot zijn nichtje. 't Was de voortzetting van een reeks van gedachten, die hem onder zijn preek vervolgd hadden en hem meer te denken gegeven hadden, dan hij aan Laura zou hebben willen bekennen. ‘De toekomst zal u hoogstwaarschijnlijk ver van het stille Ganderkerk voeren. De trouw, die gij morgen openlijk aan deugd en reinheid van harte wilt beloven, moet nog eerst beproefd worden als gij in de weelde der groote wereld komt. Zult gij dat morgen vooral bedenken, ook als ik die woorden niet eenmaal noemen zal, omdat ze voor onze eenvoudige boeren en boerinnen holle phrases zouden zijn?’

{==449==} {>>pagina-aanduiding<<}

Zij beloofde 't hem met een glimlach, maar zwoer er bij, dat zij voor al den rijkdom der wereld haar lieven oom niet verlaten zou; dat zij, als ze ooit van hem ging dit alleen zou kunnen doen uit hooger plichtgevoel en.... omdat zij, zooals oom wel wist, Frans liefhad. Meer dan ooit voelde zij, nu deze plechtigheid op handen was, hoe onheilig't zou zijn, ook maar eenoogenblik haar hart aan geld enoverdaad te wijden..... ‘Ik weet niet of ik er goed aan doe,’ zei ze aarzelend, ‘maar ik verbeeld mij zelfs, dat 't mij een verlossing zou wezen, als ik morgen hoorde, dat Frans weer arm was, zooals wij.... Ik geloof, dat ik hem dan nog meer zou liefhebben.... en vooral dat ik dan meer tegen hem zou opzien, zooals later mijn plicht zal wezen.’
‘Dat is dus het geheim geweest, dat gij zoo zorgvuldig verborgen hieldt?’ vroeg domine Bos. ‘Ik dacht wel, dat uwe fierheid de gedachte niet zou kunnen verdragen, dat gij door hem rijk zoudt worden. Lieve meid! onderzoek uw hart eens of dit wel christelijk is, of dit wel overeenkomt met den ootmoed, die u morgen past.’
‘U begrijpt mij verkeerd,’ antwoordde Laura. ‘'t Is niet, omdat ik aan hem, wien ik bereid ben mijn geheele hart te geven, ook niet alles te danken zou willen hebben. Ik meende eerst ook, tlat dit het beginsel was en daarom verzweeg ik mijn geheim, zooals u 't noemt. Maar neen..... als ik te fier ben, zooals u zegt, is 't, omdat ik niet kan verdragen dat een ander voor hem gewerkt zal hebben, dat hij tot wien ik zal moeten opzien als tot mijn heer en meester, het rijk waarover hij gebieden zal, niet veroverd maar geërfd heeft, dat 't hem om zoo te zeggen zal zijn toegeworpen als een gunst. Meent gij, lieve oom! dat ik ook daaraan verkeerd doe, dan ben ik bereid uwe vermaningen aantehooren, en ook dat beginsel van hoogmoed uit mijn hart te werpen. Maar als 't niet zoo is, dan zal deze gedachte zich morgen mengen in mijn gebed, dan zal ik ook daarvan de wijding en den zegen Gods vragen.’

{==450==} {>>pagina-aanduiding<<}

Zij stond, terwijl ze deze eenvoudige maar bezielde woorden sprak, rechtop voor hem en keek den eerlijken vriend harer jeugd met openhartigheid aan. ‘Ik heb in vollen ernst gewikt en gewogen,’ herhaalde zij, ‘en ik ben overtuigd, dat ik mij niet bedrieg. Morgen, als ik mij verbind tot al wat eerlijk en goed is, wil ik alles van mij doen wat zelfzuchtig heet, om alleen aan mijne roeping tegen-over Frans te denken. Ik zal daarin den moed vinden om eenmaal tot hem te zeggen: dat de man, die mij gelukkig zal maken, zijn eigen lot moet bepalen en zijn eigen meester zijn.... Zou u meenen, oom! dat Frans mij trouw zou blijven, als hij kiezen moest tusschen mij en.... 't geld van zijn oom?’
Domine Bos keek zijn nichtje vriendelijk aan. 't Kwam hem voor dat er, ondanks het ietwat romantische van haar woorden en houding, veel kracht en waardigheid in hare bezieling lag. Hij zei met een glimlach, dat 't hem voorkwam, dat Frans in zoo'n geval niet zou aarzelen, maar gaf haar in bedenking of 't niet wreed mocht heeten hem die keus te stellen. ‘Waarom,’ voegde hij er bij, ‘hebt gij dat niet vroeger gezegd? Toen ik u een half jaar geleden naar uw geheim vroeg, wildet gij mij niet eenmaal te woord staan.’
Laura vertelde nu, dat zij sinds dat oogenblik voortdurend met zichzelve geworsteld had, en meer dan eens aan de rechtmatigheid van haar bezwaar had getwijfeld, dat zij wist hoe dwaas en ergerlijk haar mama 't zou genoemd hebben en dat zij haren oom niet had willen grieven door eene hooghartigheid, waartegen hij haar zoo dikwijls had gewaarschuwd.’ Eerst nu, nu ik op 't punt sta een stap te doen, waarvan u mij zoo ernstig het gewicht op 't hart gedrukt hebt, ‘zei ze,’ ben ik 't met mijzelve eens geworden en heb ik leeren begrijpen, dat er een fierheid is, die zich met den godsdienst verdraagt, die aan onze vereering van het hoogste en edelste eene hoogere wijding heeft. Hoe meer deze gewichtige dag naderde, hoe duidelijker mij dat is geworden. Nooit heb ik zoo diep gevoeld als nu, dat 't een geweld

{==451==} {>>pagina-aanduiding<<}

aan mijn hart zou zijn, als ik mij opdrong, dat ik enkel van liefde kan leven. Ik voeL dat ik naast de liefde achting noodig heb, dat de man, wien ik mijn gansche ziel zal toewijden, in vollen nadruk mijn meerdere moet zijn, dat ik liegen zou, als ik mijne hand legde in die van een leeglooper of mijne trouw verpandde aan iemand, die rijk werd door de gunst van anderen, misschien wel door kruipen en vleiën aan hunne voeten. Dat is mijn geheim, lieve oom! Zoudt u denken, dat Frans 't geraden en begrepen heeft, dat hij desnoods zou durven breken met zijn oom... om mijnentwil?’
Domine Bos nam de hand van zijn nichtje in de zijne en keek haar een paar minuten lang met innige bewondering aan. Waarmee had hij 't verdiend, dat zooveel fierheid en zieleadel jaar op jaar was gehuisvest geworden onder zijn nederig dak? Wat had hij gedaan om dit eenvoudige kind van het land, dat opgegroeid was met de bloemen, zoo diepe indrukken van recht en betamelijkheid te geven, toeterusten met de kracht tot zoo reusachtige zelfverloochening en waarachtige vrijheid? Wat wist hij, de coelibatair, van de verhouding tusschen den man en de vrouw, zooals zij die in hare fierheid opvatte? Waar was tusschen zijn vriendelijken groet en zijn eenvoudig godsdienstig onderwijs de graankorrel gevallen, die deze heerlijke vrucht had opgeleverd?... En toch moest hij omzichtig zijn.
‘Lieve Laura!’ zei hij eindelijk: ‘Wat gij daar gezegd hebt, eischt ernstig en nader overleg. Laat mij alles hooren wat gij over deze zaak op het hart hebt. Uwe moeder zoo min als ik hebben, onder uw vroolijk trippelen door het huis en uw opgetogenheid als er een brief van Frans kwam, een oogenblik de gedachte voelen opkomen dat gij zulke bekommeringen en zorgen hadt, dat gij niet zoo gelukkig waart als gij scheent te zijn. Waarom niet vroeger daarover gesproken? Of hebt gij uwe moeder misschien reeds in uw geheim ingewijd en meendet gij 't alleen uwen ouden oom te moeten sparen?’

{==452==} {>>pagina-aanduiding<<}

‘Ik heb mama met geen enkel woord deelgenoote van deze gedachten gemaakt, lieve oom!’ antwoordde zij, terwijl zij de oogen neersloeg en even kleurde. ‘U weet, dat 't mama maar noodeloos verontrust zou hebben, dat zij een roekeloos vergooien van mijn geluk zou genoemd hebben, wat ik heiligen plicht acht. Mama wil mijn geluk bevorderen, maar zij wil 't op haar manier..... Zelfs zal 't, geloof ik, het best zijn, als u er niet met haar over spreekt..... Wat verder mijne vroolijkheid te midden van dat wikken en wegen betreft, kunt u gerust wezen. Als ik u vijf minuten mag ophouden, zal ik u alles vertellen, alsof ik mijn hart morgen voor God uitstortte. Toen ik zooeven hier kwam om u dit kop thee te brengen, had ik geen ander plan dan 't morgen te doen als de plechtigheid voorbij was, als ik onherroepelijk zou besloten hebben. Nu u 't verlangt, ben ik dadelijk bereid.’
Ze nam een stoel en schoof die zoo dichtmogelijk tegen den zijnen aan. Ze lei hare eene hand op zijn arm en de andere een oogenblik op haar hart, alsof zij het wilde dwingen rustig te wezen. Daarop keek ze hem vrijmoedig aan en zeide: ‘Ik heb goede hoop, dat God mij het offer mijner liefde sparen zal, oom! maar, als Frans geen afstand kan doen van die schatten, dan kan en mag ik zijne vrouw niet worden. Ik voel, dat ik nooit zal kunnen leven voor den man, die niet fier en krachtig zijn eigen weg heeft gekozen en zijn eigen meester wil zijn. Laat mij u zeggen, dat ik mij reeds langer dan een jaar met die gedachte vertrouwd heb trachten te maken, maar dat ik nooit de hoop heb losgelaten, dat ik mij in Frans niet bedrogen zal vinden. Er is eene stem in mij, die zegt, dat 't tusschen ons eerst dan ernst zal worden, als wij omtrent dit punt tot eenheid zijn gekomen..., als hij weet, dat hij niet om mijnentwil zijn eigen hart geweld behoeft aantedoen, maar integendeel mij geheel tot zijn eigendom zal maken, zoodra hij zijne volle vrijheid terugvordert. Ik heb tusschen de regels in gelezen. Elke brief, vol lof over

{==453==} {>>pagina-aanduiding<<}

het kantoor en zijne schitterende toekomst, overtuigde mij, dat wij elkander zullen verstaan, dat 't hem eene verlossing zal zijn, als ik mij tegenover de schatten van zijn oom plaats. Vraag mij niet waar dat staat. In zijne brieven staat heel wat anders, zult u zeggen, maar ik kan ze beter lezen dan u of iemand in de wereld. Reeds vóór maanden heb ik gezien, dat Frans zich daarginder niet gelukkig gevoelt.... Ik geloof dus wezenlijk niet, dat het offer, 'twelk ik bereid ben te brengen, van mij zal gevorderd worden. Evenwel, als ik mij vergist had..... zal ik weten te doen wat ik mijn plicht acht. Ook kan 't u, die straks vroegt of dit mijn geheim was, niet verwonderen, als ik zeg, dat ik mijzelve op dit punt niet recht vertrouwde en 't duizendmaal van mij heb trachten aftewerpen. U herinnert u immers, hoe blij en opgetogen u zelf waart toen de brief kwam, waarin hem voor 't eerst die schitterende toekomst werd voorgespiegeld? Toen kondt u nauwelijks verdragen, dat ik minder opgewonden was, alsof ik Frans zijn geluk benijdde of wrevelig was, omdat hij ons zou moeten verlaten. Moest ook dat niet voor mij een reden zijn om mijn eigen indrukken te wantrouwen? Eerst langzamerhand ben ik op dit punt tot volle overtuiging gekomen. Maar mocht ik u of mama daarmee wel lastig vallen? De ernst waarmee u mij in de laatste weken op den dag mijner openlijke belijdenis weest, als op den dag mijner vrijheid en zelfstandigheid, was oorzaak dat ik telkens tot mijzelve zei, als de twijfel aan eigen wijsheid, aan 'tgeen ik voor goed en plichtmatig hield, mij overviel: ‘Wacht tot die gewichtige plechtigheid. Als gij er dan nog net zoo overdenkt, zult gij weten wat u te doen staat.’
‘En hebt gij Frans nooit iets van die gemoedsstemming laten merken?’ vroeg domine. ‘Hebt gij in uwe brieven zelfs niet gezinspeeld op hetgeen hij bij 't scheiden immers ook uw geheim noemde?’
‘Ik heb daarvoor den moed niet gehad,’ antwoordde Laura, terwijl zij wederom de oogen neersloeg. ‘Ik heb

{==454==} {>>pagina-aanduiding<<}

misschien verkeerd gedaan, door hem wel te schrijven, hoe lief wij allen hem hebben, maar nooit meer gezinspeeld op 't geen u mijn geheim noemt. Laat mij u eerlijk bekennen, dat juist het volstrekte stilzwijgen van Frans dienaangaande mij meer dan eens heeft doen lezen wat niemand in zijn brieven gevonden heeft. Zou u niet meenen, oom! dat hij mij daarvan verklaring en opheldering zou gevraagd hebben, als hij zich werkelijk zoo gelukkig gevoelde, als gij en mama en ook de Palmen zich verbeeld hebben?’...
‘Dat is wel mogelijk, lieve meid! maar misschien evenals de geheele bezorgdheid van uw hartje al weer een spel uwer verbeelding,’ antwoordde domine. ‘'t Gebeurt wel eens meer dat men leest wat er niet staat. Gij zijt altijd een kleine fantaste geweest en hebt u misschien weer noodeloos allerlei dingen in 't hoofd gehaald. Ik hoop van harte dat gij u niet vergissen moogt, en zou, ook indien dit wel 't geval was, in bedenking geven u niet met uwe belofte te haasten. Laat ons eens onderstellen, dat gij bij Frans wel degelijk ingenomenheid met het kantoorleven aantroft, zoudt gij dan toch willen, dat hij om uwentwil zijne mooie vooruitzichten varen liet? Is 't zoo ontwijfelbaar, dat het geluk alleen op den weg van inspanning te vinden is, en kunt gij niet evengoed aannemen, dat de energie, welke gij in uwen echtgenoot verlangt, zich openbaren kan zoowel in het goed gebruiken als in het verwerpen van 'tgeen wij aardsche schatten noemen? Gij verlangt van uw man dat hij door zichzelven geworden zij wat hij is, maar is dat niet even onbillijk als wanneer gij zoudt vorderen, dat een kind afstand deed van het erfgoed zijner ouders?.... Ik stem u gaarne toe, dat het schoon en fier is, als men den grondslag van zijn eigen fortuin gelegd heeft, maar is 't niet de zaak wat ver gedreven, als gij dit op iedereen van toepassing wilt maken? Frans is en blijft immers voor u dezelfde, 't zij hij rijk worde door de mildheid van zijn oom of door de goedgunstigheden van de fortuin. Waarom moet hij tusschen u en dien rijkdom kiezen?’

{==455==} {>>pagina-aanduiding<<}

‘Omdat ik van u geleerd heb, lieve oom!’ antwoordde zij glimlachend, ‘dat het hart zich wel vergissen kan in het voorwerp zijner liefde, maar niet in de eischen, die het voor zijn geluk en zijn vrede stellen moet, omdat ik tot de volle overtuiging ben gekomen, dat mijne kracht zou te kort schieten, als ik Frans dag aan dag zag woekeren met geld, waarvan hij niet wist, hoe 't verdiend werd, waaraan misschien een vloek of een zee van tranen kon kleven, dat mogelijk getuigenis zou kunnen geven van eene wreedheid en zelfzucht, die wij dagelijks veroordeelen en waartegen onze geheele ziel als tegen een onrecht opkomt. Door de luimige wijze, waarop Frans nu en dan over het kantoor van zijn oom schrijft, ben ik in die gedachte versterkt. Beter dan door eene ernstige beschrijving en een bittere klacht heb ik de ware toedracht van zaken begrepen... O, ik ben niet bang, dat ik mij vergissen zal... Overigens, oom! wil ik u gaarne bekennen, dat juist de angst, dat ik mij soms vergissen mocht, mij den mond heeft gesloten. Als ik niet al wat u daar zooeven gezegd hebt, duizendmaal tot mijzelven had gezegd, zou ik reeds lang tot u zijn gekomen, om u met mijne angstige overleggingen bekend te maken. 't Is waar, lieve oom! 't is onrechtvaardig te vorderen, dat iemand alles zal wegwerpen om mij.... maar 't baat mij weinig of ik 't bij den rechten naam noem. Dit blijft altijd over, dat ik niemand kan gelukkig maken, tenzij hij ook daarin aan mijn ideaal beantwoordt. Ik heb Frans innig lief als den makker en den vriend mijner jeugd. Zijn beeld is saamgegroeid met mijne schoonste droomen. Geen plekje is er in en om Ganderkerk, dat mij niet een woord of een blik van hem herinnert... Als ik den wind hoor ruischen door de bladeren, is 't altijd zijn gulle lach, zijn vroolijk gezang, zijn vriendelijke groet.... Maar toch, als ik mijn hand in de zijne zal leggen, zooals ik 't morgen hoop te doen op den bijbel... dan moet ik weten, dat hij meer dan mijn vriend en makker zal kunnen wezen, dat hij mijne achting, mijn eerbied, de gansche

{==456==} {>>pagina-aanduiding<<}

vereering van mijn hart waardig is. Nog eens, ik heb goeden moed, dat ik mij in Frans ook ten dien aanzien niet zal vergissen..... Daarvoor heb ik teveel vertrouwen op mijne liefde, en weet ik te goed hoe edel zijn hart is..... Als 't evenwel niet zoo was, oom! als hij verstrikt was geraakt in de ordinaire geldzucht en meent, dat ik liever met hem genieten dan worstelen wil..... dan heb ik van u geleerd, hoe ik een offer aan plicht en roeping behoor te brengen..... en zal ik met Gods hulp doen wat mij is opgelegd.’
Zij was weder opgestaan en had, in het vuur der bezieling, hare hand op haar hart gelegd. Domine Bos kon niet nalaten optemerken, dat ze verrukkelijk schoon was, ja, dat hij haar tot nog toe nooit in haar volle heerlijkheid had gezien.
Toch zei hij op half nichtigen toon: ‘Jonge meisjes, lieve Laura! zijn, als ze recht veel van iemand houden, licht geneigd hem een soort van proef opteleggen. Gij weet wel, dat 't al van oudsher de gewoonte geweest is handschoenen en zakdoeken in leeuwenkuilen en worstelperken te werpen om den ridderlijken moed der jeugd te beproeven. Ofschoon ik u niet verdenken wil van zoo'n romaneske coquetterie, mag ik u dat toch wel eens herinneren. Ik kan daarbij niet anders doen dan te herhalen, dat rijkdom geen vloek is en dat het geld 'twelk goed besteed werd meermalen de wereld verzoend heeft met de wijze waarop het verkregen was. Voor 't overige, lieve! zou ik u raden een en ander nog een ernstig te wikken en te wegen. Men kan zoo licht door overijling alles bederven. Maar ga nu heen en laat mij een paar uur om mij voortebereiden voor morgen. Misschien vindt gij spoediger dan gij dacht de gelegenheid om Frans uw bezwaar voorteleggen. Als dat gebeurt, zorg dan, dat gij niet met vuur speelt.’
Zij plaatste zich nogmaals vlak voor hem, toen hij zich reeds gereed maakte om den Ieuningstoel, dien hij bij dit gesprek van den lessenaar had afgekeerd, weer daar naar

{==457==} {>>pagina-aanduiding<<}

toe te keeren, en legde de beide handen op zijn schouder. Zoo keek ze hem lang en half met een glimlach aan en zeide: ‘De goede, lieve oom van Laura doet als altijd zijn plicht met haar dit klein preekje te houden. Toch weet hij heel goed, dat wat zij in alle stilte overlegd en besloten heeft niets anders is dan de opvolging van zijn eigen lessen. Omdat het geluk van zijn Laura'tje op't spel staat, zou die beste oom in staat wezen haar een klein beetje absolutie van hare taak en roeping te geven, maar 't zou hem zeer doen aan zijn hart, als zij van die vergunning gebruik maakte.’
Ze boog zich zoo sprekende tot hem en kuste den ouden man op het voorhoofd. ‘'t Heeft geen nood,’ voegde zij er bij, ‘Laura weet heel goed, hoe oom 't hebben wil, en zij begrijpt wel, dat hij morgen heel wat anders van haar verwacht dan een belijdenis met de lippen.... En nu moet die goede, lieve oom mij eens even zeggen, of Frans morgen in Ganderkerk komt.’
‘Als gij 't toch al begrepen hebt.... ja! Morgen als gij uwe belijdenis doet, zal Frans er bij wezen. We hadden geen plan 'tu te zeggen. Wij meenden u te verrassen. Nu gij zoo slim zijt geweest het te raden, hoop ik, dat 't u pleizier zal doen.’
Waarom stond Laura een oogenblik in ernstige en pijnlijke gedachten verdiept, eer zij op deze vraag antwoordde? Waarom schuilde er een traan in haar oogen, toen zij den glimlach om hare slimheid teruggaf, en sloeg zij die oogen neer voor den vorschenden blik van haren besten vriend op aarde?
Was 't, omdat zijzelve rilde voor hetgeen ze reeds zoo lang en zoo heilig besloten had, dat moest geschieden? Was 't, omdat de angst haar bekroop, dat ondanks het vaste vertrouwen van haar liefhebbend hart de dag van morgen een ontzettende dag zou kunnen worden?.... Laura wist 't zelve niet. Een heirleger van gewaarwordingen bestormde haar gemoed, een wereld van vragen en

{==458==} {>>pagina-aanduiding<<}

angsten deed zich gelden in een ondeelbaar punt des tijds, doch 't was slechts voor een oogenblik. De gedachte aan Frans en haar plicht jegens hem vloeide samen met de plechtigheid van morgen..... ‘Ik ben recht blij, dat hij komt, lieve oom!’ zei ze. ‘Indien ik mijn plicht doe, kan immers in geen geval mijne godsdienstige stemming verstoord worden. Hebt u mij niet geleerd, dat zoowel de smart en de beproeving Gode geheiligd zijn als de vreugde en de blijde uitredding?’
Ja, dat had hij haar geleerd. In die leer had hij haar jaren lang trachten te versterken. Op de heerlijkheid van die overtuiging had hij haar vooral in de laatste maanden voortdurend gewezen.... 't Was eene te groote belooning voor zijn zwak streven in een zoo stillen kring, dat zij hem op deze wijze zijne lessen teruggaf. ‘Lieve Laura!’ zei hij daarom, terwijl hij moeite had zijne aandoeningen te bedwingen. ‘God geve, dat gij geen oogenblik moogt wankelen in uwe roeping..... enspare u het offer dat gij hem zoudt willen brengen. In elk geval zult gij in mij als immer een vader en vriend vinden’..................................................................
Domine Bos zat, geruimen nadat Laura hem reeds weer verlaten had, nog altijd dwars voor zijn lessenaar, en verbeeldde zich, dat hij den druk van hare zachte vingeren nog voelde, en als hij opkeek haar in de vriendelijke oogen zou zien. 't Was en bleef hem een raadsel, hoe zooveel schoons en goeds, zonder zorg en kennis van 'tgeen de menschen opvoedkunde noemen, onder zijn dak was groot geworden, hoe hij 't zich verklaren moest, dat zijne grove hand die teedere bloesems van godsvrucht en zelfbeheersching niet vernield had in zijn onnoozelheid. God had hem het voorrecht geschonken, dat de vriendelijke blaadjes zich ontplooid hadden onder zijne oogen, zonder dat hij zichook 't geringstedurfde toeëigenen van de eer die den hovenier toekomt, als het oog bekoord wordt door

{==459==} {>>pagina-aanduiding<<}

de glorie van zijn hof. 't Was waar, hij had dit kind lief gehad alsof 't zijn eigen was, maar dat kon toch de reden niet zijn, dat zij zijne stoutste verwachtingen overtrof? Hij had vurig voor haar gebeden, dat ze rein mocht blijven, en de kroon van zijn ouderdom zijn; maar ook dat op zichzelf kon haar niet gevormd hebben tot de fiere en krachtige jonge maagd, wier stem hem nog als hemelmuziek in de ooren klonk. Hij kon en mocht haar besluit immers niet afkeuren? Hij had immers geen enkel verwijt, maar slechts bewondering voor de vastheid waarmee zij had gewikt en gewogen, en hem zoowel als hare moeder misleid omtrent 'tgeen er in hare ziel omging? Hij had't indertijd niet geteld, dat het bericht van den overvloed en de weelde, die Frans opwachtten, door haar met weerzin was vernomen. Nu begreep hij, dat het geheim een dieper strijd had verborgen dan hare jeugdige schouders toen nog schenen te kunnen dragen, dat hij onbillijk en kortzichtig was geweest, toen hij meende, dat alleen de gewone teleurstelling der verliefden hare stemming had geregeld..... Lieve hemel! Wat was hij nog nuchter en onervaren in de aangelegenheden van het hart! Had hij niet in vollen ernst gemeend, dat hij haar tegen de ijdelheid en de verleiding van den rijkdom behoorde te waarschuwen, en had hij niet honderdmalen bij zijn onderwijs in den godsdienst die waarschuwing en vermaning herhaald?.... En nu was 't hem gebleken, dat dit eenvoudig kind, 'twelk in de vrije natuur en om zoo te zeggen zonder leiding was opgegroeid, meer kracht van ziel bezat dan hij, dat zij als 't noodig was meer zelfverloochening zou kunnen ten toon spreiden. Dat stond in geen enkel boek over de dogmatiek. Dat had God buiten zijn weten en zonder zijne hulp geschreven op dat edele en vriendelijke hart.
O, hoe vurig had de brave man, dat deze zwaarste proet van zijne lieve Laura niet mocht geëischt worden, dat de dag, waarop zij haar vrijheid en zelfstandigheid zou verwerven, de kroon mocht zetten op haar koninklijk besluit want....

{==460==} {>>pagina-aanduiding<<}

... domine Bos had nooit zoo diep gevoeld, hoe hij aan dit kind gehecht was, hoe haar geluk met den vrede van zijnen ouderdom en de hoop zijner toekomst samenhing. Hij hield veel, zeer veel van Frans.... maar toch, als den jongen man de keus gesteld werd tusschen de liefde van dit meisje en de millioenen van zijn oom, en hij koos het laatste.... dan, ja, domine gevoelde het nu levendig, terwijl 't bloed hem door de aderen bruiste, alsof hij zelf weer achttien jaar was..... dan was Frans haar niet waardig, en verdiende hij niet beter dan eene vrouw,..... die hem om zijn geld nam. -
De dienst was reeds begonnen toen het wagentje van Palm Zondag 'smorgens voor de pastorie stilhield en Frans met eenige teleurstelling er uit stapte. Hij had verwacht Laura met de geheele familie Bos en Palm op de stoep te vinden, en in plaats daarvan was er niemand, zelfs van de dorpelingen, op straat te zien. ‘Ze zijn allemaal in de kerk,’ had de knecht van Palm, reeds bij den ingang van het dorp gezegd, ‘de baas dorst 't niet te wagen u zelf te halen, omdat hij bang was te laat te komen. Als ik hard reed, dacht hij, dat we nog wel voor 't luiden terug zouden zijn, maar daar kon hij 't niet op laten aankomen. Die weergaasche trein heeft ons vandaag dan ook erg gefopt. Hij was zeker tien minuten over zijn tijd. Als ik de jongeheer was, dan zou ik ook maar zooveel als naar de kerk gaan.’
Frans die van deze kleine teleurstelling niemand de schuld kon geven, begreep ook, dat dit nog 't beste zou wezen. Hij stapte dus, na zijn valies aan de meid te hebben afgegeven, rechtstreeks het hekje naast de pastorie door en het kleine kerkhof over naar de kerk. Toen hij daar binnentrad vond hij de gemeente juist in het gebed. Eerbiedig bleef hij dus aan het einde van 't eenvoudige gebouwtje staan, en zocht onder die gebogen hoofden de hem zoo wel bekende en geliefde gestalten. Vlak onder den preekstoel zat te midden van eenklein getal aannemelingen zijne

{==461==} {>>pagina-aanduiding<<}

Laura, geheel verdiept in de ernstige woorden, waarmee haar oom haar en deze nederige schaar van belangstellenden opdroeg aan de hoede en zorg van Hem, in wiens naam ze hier vergaderd waren, aan Wiens dienst de jeugdige lidmaten zich straks plechtig zouden verbinden. Frans gevoelde wat er op dit oogenblik in hare ziel moest omgaan. Daar zat zij neder en neigde haar hart tot de reinere en hoogere gedachten welke iedere menschelijke ziel tot een tempel heiligen; daar verloor zij zich in herinneringen en beloften, bij welke alle berekeningen van aardschen voorspoed op den achtergrond treden. De zorg, waarmee een liefdevolle vriend hare jeugd omringd had, werd op dat oogenblik een weldaad Gods, waarvoor haar hart zich aan Hem wijdde. De zorgelooze uren hier in de vrije en rijke natuur, te midden van een eenvoudige en ongekunstelde omgeving doorgebracht, werden tot zoovele zegeningen, die de hand der engelen had gestrooid op haar pad.
Welk een zegen was 't niet voor Frans deze frissche bloem van het veld de zijne te mogen noemen! Hoe laf en gemaakt werd alles wat hij in de stad had gezien en gehoord, nu hij haar de lippen zag bewegen onder den indruk van het gebed. Ja, 't kwam hem voor, dat hij haar niet waardig was als hij de woorden uit den mond van den eerwaardigen voorganger volgde, en zich voorstelde welke wijding deze ontvingen door de vrome stemming van haar kinderlijk hart. Zou zij hem niet een grooter schat aanbrengen dan hij haar ooit zou kunnen geven, als de bede verhoord werd waarmee deze kleine gemeente haar opdroeg aan God. Tegenover dien rijkdom zou hij immers altijd arm zijn?
Of was 't alleen de ongewoonte, die in dit zedige kerkje den geur der stille godsvereering zoo verkwikkelijk maakte voor zijn hart? Was 't de kortstondige verwijdering, die deze indrukken van ernst en gebed zoo nieuw en zoo verrassend op zijn gemoed deed werken? Het kwam hem voor, als hij dezen vriendenkring in 't rond keek, alsof hij de maanden, die hij van hier geweest was, verbeuzeld had.

{==462==} {>>pagina-aanduiding<<}

t Scheen hem toe, dat elke minuut, die zij op deze plaats hadden doorgebracht, veel beter besteed was geweest dan de dagen en weken op het beroemde kantoor van oom Melder. Immers hij had zich toegelegd op de kunst om rijk te worden, terwijl zijne vrienden schatten hadden opgedolven uit hun eigen gemoed. Hij had gedroomd van een toekomst vol goud, terwijl zij dag aan dag de zonnestralen hadden geteld en dag aan dag zich verblijd in de gaven der liefde, waarmee de hemel zelf hen overstelpt had. Hij had zwoegend en zuchtend in het gareel geloopen, terwijl zij vroolijk en blijmoedig elken geur genoten en in elke kleine verrassing een werk van onverdiende genade hadden begroet. Hadden zij dan hun tijd niet oneindig beter besteed dan hij?
Daar zaten allen, wier beeld al die maanden lang in zijn hart geleefd had, en daar zat ook zij voor wie hij had getorscht en gedragen wat hem zoo zwaar, zoo bitter zwaar gevallen was; Nog eens: was 't niet meer dan dwaas, dat hij haar rijk wou maken, die reeds zoo rijk was, het geluk zoeken voor haar, die van hare vroege jeugd af nooit iets anders had behoeven te doen dan de hand uitstrekken om alles te bezitten wat zij begeerde en noodig had? Was 't niet veeleer alsof zij hem rijk zou kunnen maken, als zij wilde; hijgde niet op dit oogenblik zijne ziel naar een sprank van het vuur dat haar bezielde, naar een schaduw van de kracht, die zich uitsprak in het gebed, dat zij volgde met hare lippen?
Frans zegende nu de omstandigheid, dat hij te laat gekomen was. Zooals hij haar hier vond, had hij haar in zijne schoonste droomen niet aanschouwd. Ja toch, eenmaal, op dien laatsten avond, toen de volle gloed der ondergaande zon hare gestalte omhulde..... had hij haar ook zóó gezien, haar zijne heilige, in wier nabijheid de borst hem hooger klopte, en de vrede Gods, die van haar scheen uittegaan, zich legerde om zijn hart. En daarom nog eens: was 't niet dwaas te meenen, dat hij haar rijk zou kunnen maken,

{==463==} {>>pagina-aanduiding<<}

dat hij met fluweel en goud zou kunnen tooien, wie reeds zoo schoon was op zichzelve?....
Doch deze min of meer idealistische stemming week. Domine Bos had zijn gebed op de gebruikelijke wijze besloten. De kleine gemeente hief de hoofden op, en zeker de helft knikte den ouden bekende met een blijden glimlach toe. Ook Laura zag hem aan; hij las verrassing in hare oogen. 't Scheen haar een vreugde te meer, dat hij getuige zou zijn van hare belijdenis.
Frans nam dan ook zijn oude plaats in de bank van Palm in, en zat weldra met aandacht naar de eenvoudige preek van zijn vroegeren biechtvader te luisteren. Zelfs duurde 't geen kwartier of hij verbeeldde zich, dat hij niet van hier geweest was. Alles wat hem omringde had nog steeds hetzelfde kenmerk van degelijkheid en natuurlijkheid. Onder de kerken was dit gebouwtje niet aanzienlijker dan het benauwde hokje van oom Melder onder de kantoren was, en toch welk een onderscheid!....
De godsdienstoefening droeg geheel en al het karakter van den braven ouden domine, die haar leidde. Even oprecht als diens hart was elk woord dat door hem gesproken werd, en even vriendelijk als geheel zijn wandel was de zegenbede, die straks, na de belofte uit den mond zijner leerlingen, nederdaalde op hun hoofd. Hij sprak tot geen van hen in 't bijzonder. 't Waren allen zijne kinderen en ze waren hem allen even lief. Hij droeg geen van hen met meer warmte dan de anderen aan de hoede des Hemels op. Geen enkele was er onder, voor wien hij niet den wind zou hebben willen temperen en de kracht der verleiding met eigen hand verbreken. Maar toch wist Frans dat er ééne onder die allen was, wier belang elk zijner woorden bezielde, die hem door hare liefde en erkentelijkheid welsprekend maakte in zijn dank aan God. Frans merkte op, dat de haren van zijn waardigen vriend grijzer waren geworden, dat de rimpels op diens voorhoofd dieper waren gegroefd, dat zijne stem in kracht verloren

{==464==} {>>pagina-aanduiding<<}

had, maar toch had hij hem nooit met zooveel bezieling hooren spreken; toch scheen iedere volzin een gebed waarvan Laura, en Laura alleen het onderwerp was.
Bij de stille eenvoudige plechtigheid zelve rees bij Frans weder de gedachte op, dat hij hier min of meer misplaatst was. Zijn hoofd vol cijfers en correspondentiephrases was op dit oogenblik een beleediging voor de gewaarwordingen, die alle aanwezigen vervulden? Daarom weigerde zeker zijne stem hem haar dienst, toen de gemeente in een gemeenschappelijk lied hare nieuwe leden welkom heette, loste zich in zijn binnenste deze groet in eene stille verzuchting over eigen tekortkomingen op.
Hij bad, dat hij haar waardig mocht worden, die deze schare haar jongste zuster noemde. Hij bad, dat hij even rein en even kinderlijk mocht leeren gelooven als zij, wier geloof door deze mannen en vrouwen van het platteland werd begroet als het beginsel van een nieuw leven. Nooit was 't kantoor van zijn oom zoo nietig, zoo armzalig, zoo verachtelijk geweest in zijne oogen. Zou hij wel den moed hebben haar nog te vragen of zij zijne vooruitzichten en zijn geluk met hem deelen wilde?...
De plechtigheid welke had plaatsgehad, nam ook nadat de kerkedienst was afgeloopen het eerstvolgende uur geheel en al in bezit. Nog in het nederige gebouwtje, waar domine Bos zijn leerlingen de handen had opgelegd, werd zonder bezwaar lucht gegeven aan de behoefte van aller hart. Zoodra het amen den gebruikelijken zegen besloten had, stroomden bloedverwanten en vrienden naar het doophekje, om door kus en handdruk hunne deelneming en blijdschap te betuigen. Ook Frans haastte zich den algemeenen stroom te volgen. Reeds eer 't hem gelukt was Laura te bereiken, hadden twintig handen de zijne gegrepen ten teeken van wellekomst. En nu stond hij voor haar, die nooit een oogenblik uit zijn gedachten geweest was en hield hare hand in de zijne. Was 't bloot onder den indruk van de afgeloopen plechtigheid, dat hij die zoo innig

{==465==} {>>pagina-aanduiding<<}

gelukkig en dankbaar drukte? Of was 't een toeval, dat zij, door de tranen van aandoening heen, hem zoo lang en ernstig in de oogen keek, alsof de heilige belofte, die ze had afgelegd hem zoogoed als haar betrof, alsof er een ruimer zin in de stemming des gebeds lag, die zij wist, dat hij had verstaan?.... Ja, hij had dien verstaan en hij zou deze oogenblikken nooit vergeten. Toen domine Bos hem de hand toestak, greep hij die, alsof hij een eed aflegde voor het aangezicht van God, en voelde hij zich innig verheugd en beweldadigd, dat hij op die wijze ook zijn deel mocht nemen aan haar levenstaak, die zoo nauw verbonden was met zijn geluk.
In de pastorie bleven alle vrienden geruimen tijd bijeen. Moeder Palm verklaarde daar aan Laura, dat zij 'tzelfde gevoeld had, als toen haar oudste dochter belijdenis deed. Haar man, die dit volmondig bevestigde en de eer van die welgeplaatste aandoening aan de welsprekendheid van domine toeschreef, kuste de jonge lidmate op het voorhoofd en zei daarbij, dat hij er den slag niet van had heele lange toespraken te houden, maar 't zoogoed meende als de beste; waarin hij gevolgd werd door al zijn kinderen, die nu reeds jaren lang in Laura eene jongere zuster hadden gezien. Zelfs Laura's moeder was natuurlijk en ongekunsteld in hare teederheid. Zij scheen nu pas te beseffen, wat zij aan domine verplicht was, wat de brave man niet alleen voor de voeding en kleeding van haar en haar kind, maar vooral voor de verstandelijke en zedelijke vorming van hare Laura gedaan had.
Evenwel, daar men in dezen kring nooit gewoon was zich anders voortedoen dan men was, belette die ernstige stemming geenszins, dat ook een hartelijk woord over andere, meer alledaagsche dingen weldra een plaatsje open vond, en zelfs de scherts nu en dan tusschen de herinnering aan de gewichtige aangelegenheid van den dag heenkeek. Ook Frans ontving daardoor al heel spoedig zijn deel van de vriendelijke belangstelling, en moest haarfijn

{==466==} {>>pagina-aanduiding<<}

vertellen van zijn reis naar Ganderkerk en bovenal van zijne bevindingen in Amsterdam.
Palm verklaarde herhaald, dat hij verrukt geweest was over de gunstige tijdingen, welke Frans aan Laura en een paar maal ook aan hemzelven had toegezonden. 't Scheen zijn jongen vriend op dat kantoor dan maar wondergoed te bevallen. Vooral met het oog op den treurigen winter, dien ze achter den rug hadden en de snikheete dagen van den laatsten tijd mocht dat wel merkwaardig en voor Frans een grooten zegen heeten. Als 't waar was wat moeder Palm hem reeds bij 't uitgaan van de kerk had toegefluisterd ‘dat ze vond, dat Frans er niet op bekomen was, maar er bleek en schraal uitzag,’ wat hij voor zich niet vinden kon, dan was dat wezenlijk geen wonder. De hoofdzaak evenwel was, dat Frans zich op zijn gemak gevoelde en tevreden was.
Frans kreeg bij deze vriendschappelijke woorden een kleur als bloed. Was 't niet onverantwoordelijk, dat hij nu reeds meer dan een halfjaar lang, deze hartelijke, eerlijke en oprechte menschen systematisch voorgelogen had? En toch, hij loog ook ditmaal weer. Hij verklaarde op nieuw, dat hij zich gelukkig gevoelde, dat het kantoor van zijn oom juist was wat hem voegde, dat hij daar in de jongste maanden meer van de wereld gezien had dan hij zich had kunnen voorstellen, toen hij nog zorgeloos en onbekommerd door Ofanderkerks dreven rondliep. Zelfs liet hij zich, naar de gewoonte van zijn leeftijd, in lijnrechten strijd met de stemming van zooeven verleiden om deze eenvoudige landbewoners te overbluffen met de grootheid van zijn oom, met een hoogopgetuigd verhaal van de schepen, die hij had helpen bewachten, de duizenden en nogmaals duizenden, die door zijne handen waren gegaan. Doch zooals rechtvaardig en natuurlijk is, bleef ook nu de straf niet uit.
Waarom anders zou domine hem zoo nadrukkelijk en een paar maal zoo weemoedig hebben aangekeken? Of was dit slechts toevallig en schijnbaar, evenals het feit dat

{==467==} {>>pagina-aanduiding<<}

Laura zich van hem afwendde, toen hij haar veelbeteekenend aankeek, bij de mededeeling, dat zijn oom Melder hem nog onlangs bijzonder vriendelijk had toegesproken en verzekerd, dat hij hoogst voldaan over hem was?
Doch het ging Frans als allen, die niet volkomen oprecht durven of kunnen zijn.... hoe meer hij zich wilde bedwingen en met geweld een anderen toon aanslaan, hoe sneller hij voortgleed op het hellend vlak der onwaarheid.... En dat juist nu, op dezen gewichtigen dag, terwijl hij nog geen halfuur geleden gezworen had, dat hij zou trachten in alles oprechtte zijn, oprecht als zij, wier belijdenis door de engelen met jaloerschheid was aangehoord!.......
Tegen den avond, toen de familie Palm reeds vertrokken was, om, zooals de vriendelijke huismoeder zei, vast vooruittegaan en eens te kijken of het logeerbed wel zacht genoeg was, wandelde Frans alleen met Laura in den tuin. ‘Laat mij nu,’ zei hij beschroomd, maar met denzelfden ernst, waarmee hij dien morgen in de kerk vervuld geweest was, ‘een enkel woord over mijzelven mogen spreken. Gij weet, Laura! dat dit ook en wel in de eerste plaats u betreft. Zoolang ik van hier geweest ben, heb ik u geen oogenblik vergeten. Geen dag ging er om, waarop ik niet met een onbeschrijfelijk gevoel van zaligheid aan ons verleden terugdacht.... Maar toen, Laura! waren wij kinderen. Zeg mij, is alles ook in uw hart gebleven, zooals het toen was.’
Ze zag hem een oogenblik niet zonder verbazing aan. Die blik zei, dat zij er nooit anders over gedacht had. Waarom zou hare liefde verkoeld, of zouden de gevoelens hunner kindsheid veranderd zijn? Alleen ingeval die vraag door haar gedaan werd, zou zij zin en beteekenis verkrijgen.
‘Waarom vraagt gij mij dat?’ vroeg zij zacht.
‘Omdat ik wensch te weten, of ik voor het loon, dat ik verlang, kan blijven voortwerken,’ antwoordde hij. ‘Omdat ik de zekerheid wil hebben, dat ik geen schimmen najaag,

{==468==} {>>pagina-aanduiding<<}

als ik poog rijk te worden, en om uw bezit mij dag aan dag de scheiding en bovendien... een vreugdeloozen arbeid getroost.’
‘Een vreugdeloozen arbeid?’ vroeg zij. ‘Heb ik u niet nog straks hooren roemen in het werk, dat gij dagelijks te doen hebt? Gevoelt gij u niet gelukkig en trotsch op het kantoor van uw oom?’
‘Ik kan u wel zeggen,’ zei hij, ‘wat ik niemand behoef te vertellen. Alleen de gedachte aan u en de zekerheid van uwe liefde is in staat mij dat te doen volhouden. Indien gij nog als vroeger, ja, met de volle bewustheid van den ernst en de belofte, die niet minder heilig is dan die van heden morgen mij verzekert, dat gij mij liefhebt, ja!... dan zal ik blijven zeggen, dat ik gelukkig en trotsch op mijne schitterende vooruitzichten ben, dat ik met niemand zou willen ruilen. Alleen dan als gij mij liefhebt, zooals ik u nog heb, Laura! zooals wij hier voor elkander hebben geademd en geleefd... keer ik met vernieuwden moed naar Amsterdam terug, om dag aan dag op het muffe kantoor en in den doodelijk vervelenden kring van mijn oom doortebrengen. Maar als ik niet weet, dat ik daar op gerust mag zijn en daarin mijne kracht zoeken’...
‘Welnu’ viel zij hem in de rede, ‘indien dit niet zoo was, zoudt gij dan toch niet even ingenomen zijn met de vooruitzichten bij uw oom, toch niet evenveel bewondering koesteren voor de aanzienlijke firma, waaraan gij verbonden zijt?’...
‘Neen! bij den hemel, neen!’ riep hij uit, met al de goedrondheid en kracht van een lang gemarteld en gepijnigd gemoed, ‘als 't niet om u was, zou ik mij diep ongelukkig gevoelen. Als 't niet om u was, zou ik het kantoor van mijn oom verwensenen.’.....
't Was er uit. Geen oogenblik had hij aan de mogelijkheid gedacht, dat 't er tegen zijn vaste voornemen en in lijnrechten strijd met zijn welo verlegd plan, zoo plomp-verloren zou uitkomen. Maar 't was er uit. Geen oogenblik had ook

{==469==} {>>pagina-aanduiding<<}

zij er aan gedacht, dat 't tusschen hen op zoo eenvoudige en ongekunstelde manier tot eene verklaring zou kunnen komen. Nu 't zoo was, vonden beiden 't eene verlichting, dacht Frans niet meer om het antwoord op de vraag, waarmee hij echt diplomatisch, naar hij meende, begonnen was en waarop hij nog steeds wachtte, kwam 't bij Laura niet op te onderzoeken, of 't geen huichelarij geweest was, die hem straks tot Palm zoo heel anders had doen praten. Even vertrouwelijk als altijd keuvelden ze samen voort over het geval.
‘Laura!’ zei Frans weer, ‘ik weet niet, hoe ik 't op dat verwenschte kantoor heb uitgehouden; maar zeg mij, dat ge mij trouw zult blijven liefhebben en ik wil er nog tien jaar zitten. Elken Zondag wil ik met oom en tante de uren in doodende treurigheid zien voorbijvloeien. Elken morgen wil ik met meneer Jansen naar den lessenaar stappen, om in cijfers en nog eens cijfers te verzinken Zeg mij, dat gij mij liefhebt, maar zeg 't mij duizend en duizendmaal, of ik houd 't niet uit en bezwijk onder de proef. Alleen door de zekerheid, dat gij de mijne zult wezen als het doel bereikt is, Laura! zie ik kans den strijd voltehouden. Anders zal 't, vrees ik, mijne krachten te boven gaan.’....
Waarom verschrikte hij nu van zijn eigen oprechtheid, gelijk hij zich straks geschaamd had over zijn veinzen, om de vrienden niet te doen vermoeden, dat hij steeds de waarheid voor hen verborgen had? Waarom kwam 't hem nu voor, dat er lafhartigheid was in de gulle uitstorting van zijn hart, gelijk hij zich straks van overmoed beschuldigd had, toen hij roemde in zijne lotsbestemming, alsof 't een prijs uit de loterij was?
Was 't werkelijk overdrijving van oprechtheid of was 't gebrek aan zelfstandigheid en moed, dat hij haar niet in den waan liet, waarin hij meende, dat zij gerust en gelukkig was. Was 't werkelijk nog een overblijfsel van die zwakheid, waarop hij zichzelven vroeger meermalen betrapt had, van

{==470==} {>>pagina-aanduiding<<}

meer op haar geestkracht te steunen dan haar te sterken door zijn zedelijk overwicht? Neen, dat was zoo niet.
‘Ik moest niet aldus tot u spreken,’ zei hij. ‘Ik had mij voorgenomen u in den zoeten waan te laten, dat ik genoeg hèb aan de ordinaire eerzucht en het gewone geldbejag, waarop ik ook in mijne brieven gerekend heb. Nog voor een half uur hebt gij kunnen hooren, hoe ik meneer Palm daarin poogde te versterken. Maar ik heb u heden morgen gadegeslagen, toen gij het hoofd gebogen hieldt in het gebed.... en ik heb mij verbeeld, te recht often onrechte, dat wij omtrent deze zaak elkander niet langer bedriegen mogen, dat wij volkomen oprecht moeten zijn tegenover elkaar, al is 't, dat ik daardoor zwakker schijn in uwe oogen dan ik mij werkelijk gevoel. Laura! ik wil en moet u zeggen wat ik werkelijk gevoeld en ondervonden heb.’
Hij drong haar zich naast hem neertezetten, en vertelde kalm en zonder overdrijving, hoe hij de jongste maanden had doorgebracht. Naarmate hij 't beter en met scherper kleuren deed, voelde hij zich meer verlicht en werd hij overtuigd, dat deze oprechtheid nog verdienstelijker was dan de ridderlijke zelfopoffering, welke hem tot nog toe een ideaal van mannelijke kracht had toegeschenen. Toen hij aan 't einde gekomen was, zei hij nog eens bedaard en ernstig: ‘Zeg mij dus, dat ge mij eeuwig zult liefhebben en ik zal, nu ik mijn hart heb uitgestort, nooit weer klagen, maar zonder klacht dat alles op nieuw doorleven. Ik zal mijzelven overtuigen, dat 't maar een middel is, dat het ergste reeds geleden is, dat alle dingen wennen als men een groot doel voor oogen houdt.... en 't zal beter gaan. Dat voel ik. Daarentegen, als gij mij niet steunt met al de kracht uwer liefde, dan noem ik 't mijner onwaardig, langer zulk een leven voortteslepen om der wille van een handvol geld.’
‘En zoudt gij dan meenen, dat ik in mijn eigen belang, zooals gij 't noemt, iets van u zou verlangen, wat uwer

{==471==} {>>pagina-aanduiding<<}

onwaardig is?’........... vroeg zijeven kalm, maar ook even ernstig, toen hij geëindigd had. ‘Als uw gevoel van eigenwaarde tegen uwe dienstbaarheid opkomt, verlang ik geen deel te hebben aan het offer dat gij uit zoogenaamd plichtbesef zoudt willen brengen. Is er niets anders mogelijk, dan dat gij of uzelven verachten of mij verliezen moet?’
Bij deze laatste vraag had zij de hand op zijnen arm gelegd en hem gedwongen haar in de oogen te kijken. ‘Is er niets anders mogelijk dan die keus tusschen uw eigen eergevoel en mijne liefde?’ herhaalde zij.
Wat was ze schoon, terwijl ze die vraag deed. 't Was of, evenals dien eigen morgen, toen zij het hoofd boog onder den plechtigen zegen des evangelies, ook nu een hooger gloed hare gestalte omhulde voor zijne blikken. ‘Wat bedoelt gij daarmee?’ vroeg hij haastig, alsof er een vriendelijk licht voor hem opging.
‘Ik bedoel,’ zei ze zacht, ‘dat ik ook om uwentwil geleden heb door de vrees, dat gij te weinig geestkracht bezat om den breeden weg van eigen hulp en eigen inspanning optegaan. Ik heb nu en dan de vrees niet kunnen weerhouden, dat gij geen uitweg zoudt weten als uw oom de hand van u aftrok. Die vrees heeft mij vaak het hart toegenepen. Ik meende dat ik u meer lief zou hebben als gij arm waart, dan met dien rijkdom in het verschiet.’
Zoo sprak ze..... Er ging met deze woorden een wereld van kracht en heerlijkheid voor Frans open. Nog eer hij haar verrukt in zijne armen gesloten en een kus op hare lippen gedrukt had, wist zij, dat hij haar volkomen en voor altijd had verstaan...................................
Frans had nog dien eigen avond een lang gesprek met domine Bos, en domine, die begon met het hoofd te schudden, eindigde met de verzekering, dat zijn jonge vriend in dat halfjaar meer geleerd en geprofiteerd had dan ooit op

{==472==} {>>pagina-aanduiding<<}

zijne catechisatiën. Toch achtte hij zich zedelijk verplicht alles wel te wikken en te wegen en, daar hij wist, dat Frans hem niet verkeerd zou beoordeelen, de toekomst van Laura ook in dat nieuwe licht te plaatsen. ‘Als gij tot uwen oom zegt, dat gij 't niet langer kunt uithouden, beste jongen! dan zal hij waarschijnlijk zijne handen geheel en al van u aftrekken. Dan zal 't jaren duren eer gij zoover zijt, dat ge Laura de uwe kunt noemen, indien dit ooit 't geval wordt. Misschien blijft gij uw geheele leven bediende en zult gij nooit zooveel bij mekaar kunnen krijgen, om eene vrouw fatsoenlijk te onderhouden. Wat dan?’
‘Dat weet ik niet,’ antwoordde Frans. ‘Indien ik dat wist, zou er weinig nobels in zijn, dat ik het kantoor van mijn oom verliet. Ik heb ernstig met Laura gesproken, zooals ik u gezegd heb, en we zijn tot de overtuiging gekomen, dat ik met moed en volharding er ook wel komen zal, al is de toekomst ook nog zoo duister. Hebt gijzelf ons niet honderdmaal gezegd, dat God helpt die zichzelve helpen?’
Dat was al weer een jeugdige dwaasheid, waarbij men zich beriep op zijn onderwijs, een roekeloos bouwen op de toekomst, waarvoor men hemzelven als autoriteit aanhaalde..... En toch moest domine glimlachen en kon hij niet anders dan zich innerlijk verheugen over den moed en het goed vertrouwen, 'twelk uit deze woorden sprak. Evenwel antwoordde hij:
‘Ofschoon de vogelen des hemels in den winter spijze vinden en de leliën des velds bekleed worden, mijn jonge vriend! blijft 't altijd een roekelooze daad een mooi vooruitzicht wegtegooien. Ik geef u volledig recht om u op mij te beroepen, als de heele wereld de handen van u aftrekt, maar voor de vogels in de lente is dat niet geschreven, evenmin als voor de bloemen in den weligen en wel toebereiden grond.’
‘En dan de vogels die 't te benauwd krijgen in de

{==473==} {>>pagina-aanduiding<<}

kooi, domine?’ vroeg Frans op zijn beurt met een lach. ‘De vogels voor wie het vergulde zaadbakje een dagelijksche herinnering aan de slavernij is? Zou ook voor die niet geschreven zijn, dat 't beter is op den milden God te vertrouwen, dan zich te kwetsen aan de tralies en te verkwijnen van heimwee naar de vrijheid?.... Ik kan u niet zeggen, hoe mij de weelde martelt, hoe ik dagelijks gekweld wordt door een vooruitzicht, dat niets anders dan een andere vorm van slavernij is. Mijn oom is, ik wil 't graag erkennen, een veel beter mensch dan hij schijnt of zelf weten wil, maar zijne koude en afgemeten vriendelijkheid heeft niet eenmaal 't hart van mijn zusje kunnen winnen. Mijn tante heeft daarentegen een instinctmatigen afkeer van ons en plaagt ons zooveel zij kan. Als ik nog langer in hare nabijheid moet verkeeren, zal ik eindigen met haar openlijk te trotseeren. Dan zal oom niet in staat en niet geneigd zijn mij te steunen, dan zal hij toch op de een of andere manier mij moeten verwijderen. Heeft hij werkelijk nog altijd het mooie plan iets voor Marietje te doen, dan zal in dat geval ook zij het slachtoffer worden. Alleen door te huichelen en te kruipen, kan ik dat uiterste voorkomen. Alleen door de rol van een hoveling te spelen en alle eigenwaarde vaarwel te zeggen, kan ik misschien na een jaar of wat het loon oogsten, 't welk oom voor mij heeft bestemd.... Maar als ik zoover ben, wat heb ik dan? Als ik eenmaal zeggen kan, dat ik met opoffering van alles, tot zelfs van het heiligste en edelste, dat doel bereikt heb, hoe zal 't er dan met mij uitzien? Misschien ben ik dan even droog en koud als mijn oom. Misschien heeft het kantoor dan alle levenssappen in mij verteerd, ben ik als zoovelen ongeschikt geworden voor hetgeen ik hier te Ganderkerk levensgenot heb leeren noemen, voor de hooger en edeler genietingen, waarin u ons geleerd hebt dat het waarachtige geluk bestaat....’
‘Ik heb van nabij gezien’ vervolgde hij, ‘hoedanig het

{==474==} {>>pagina-aanduiding<<}

leven van zoodanige slachtoffers der geldzucht is. Ik weet nu door eigen aanschouwing tot welken prijs die hooge positiën worden gekocht. In dit half jaar heb ik het klatergoud van den rijkdom dag aan dag hooren knetteren. O, geen sterveling maakt mij wijs, dat er genot is in een koets met paarden of een buitenplaats, die met eigen levenslust en levenskracht zijn betaald’....
Waarom viel domine Bos hier zijn jongen en, ondanks dat bluffen op zijne jongste ervaring, nog zoo onervaren vriend niet in de rede? Waarom stuitte hij dien stroom van woorden niet door de verstandige opmerking, dat het gemakkelijk is te veroordeelen wat men niet dan oppervlakkig kent? 't Is waar, hij zei:
‘Uw oom heeft toch ook zelf zijn rijkdom verworven. Indien hij zich gelukkig gevoelt nu op zijne lauweren te rusten, zou 't wijzer zijn uw oordeel opteschorten tot gij zoo oud zijt als hij’ - maar toen Frans daarop aanmerkte, dat hij er voor instond, dat zijn oom Melder zich diep ongelukkig gevoelde en dat, als 't niet zoo was, alleen de stompzinnigheid hiervan de eer moest hebben, toen gaf domine dat dadelijk toe, in plaats van zijn argument, dat toch een duchtig argument was, vasttehouden, ja, hij liet Frans doorredeneeren en knikte zelfs, toen deze zeide:
‘Wat heeft mijn oom niet een aantal jaren in zijn benauwd en armzalig hokje doorgebracht, eer hij 't zoover gebracht had! Wat zou er een andere geest in hem leven, als de arbeid zelf hem gevoed en bezield had met de kracht, die u ons altijd hebt geleerd, dat onmiddellijk uit den arbeid zelven voortvloeit?.... Geloof mij, domine, er ligt geen zegen op dat kleingeestige en slaafsche werken voor de instandhouding van het bestaande. Alleen als wij gevoelen, dat met elke onderneming onze gezichteinder breeder wordt en onze kennis toeneemt, is de handel een zegen. Anders is hij een handwerk, een kleingeestig bedrijf.’
‘En dan zou ik als de erfgenaam van mijn oom,’ ging

{==475==} {>>pagina-aanduiding<<}

hij voort, ‘nog niet eens den prikkel hebben, dien hij gehad heeft. Ik zou niets te doen hebben dan zijne plaats intenemen en op zekeren dag, als alles naar den wensch van u en alle vrienden ging, zonder eenige inspanning, zonder verdienste en dus ook zelfs zonder dien nietigen zegen, dien mijn oom genoten heeft, een millionair zijn.... Zoolang ik dacht Laura daardoor gelukkig te kunnen maken, was dat te dragen. Nu ik weet, dat ook zij dat geld een vloek, dien rijkdom een schande zou achten, nu is 't ook zonneklaar, dat ik er niets dan scha bij hebben zou.’
Hij lachte luidkeels terwijl hij dit laatste zeide, en draaide zich op de hielen om, alsof hij een last van zich afschudde.
Daar stond domine Bos met al zijn bedenkingen en bezwaren. Dacht hij er in den grond der zaak niet precies zoo over? Als hij jong was en een meisje als Laura te veroveren of te behouden had, zou hij immers ook niet aarzelen?
‘Ik wist dat Laura gebukt ging onder uwe mooie vooruitzichten. In 's Hemels naam, jongen! doe dan maar als de vogels en vertrouw op God.....’
Dat was onvoorzichtig, maar domine troostte zich met de overtuiging dat 't oprecht gesproken was. ‘De jongen keek mij zoo lier en zoo heel anders dan vroeger aan,’ zei hij later tot Laura's moeder, die hem op hare manier verweet, dat hij die gekheid niet belet had. ‘Ik zag in zijne oogen, dat hij er toch ook wel komen zal.’
Dat zei domine tot zijn nicht; maar om eerlijk te zijn, moet ik er bijvoegen, dat zei hij aan 't einde van een lang gesprek en toen hij zag, dat er toch niets aan te doen was. Eerst had domine bij dat gesprek vrij wat water in zijn wijn gedaan. De brave man achtte 't een oogenblik niet onmogelijk Laura's moeder te overtuigen, dat het verlies van een paar millioen voor een liefhebbend hart geen verlies is, maar onder zekere omstandigheden rechtstreeks onder de voordeelen behoort geteld te worden. Het moet zelfs gezegd worden, dat hij

{==476==} {>>pagina-aanduiding<<}

alles gedaan had wat op dit gebied redelijkerwijze kan en mag gevorderd worden. Of had hij niet met eene zelfverloochening, die een betere ontvangst verdiend had, al de deugden van een krachtvollen, levenslustigen en moedigen schoonzoon breed uitgemeten, en daarentegen met een emphase, waartoe hij maar zelden zijne stem had uitgezet, de ellende geschetst van eene vrouw, die voor haar leven gekluisterd zit aan een' onbeduidenden en daardoor des te kleingeestiger echtgenoot? Helaas, 't had hem niets gebaat. Laura's moeder, die nooit zoo diep gevoeld had, dat haar hoogvereerde predikant in liefdeszaken een sukkel was, zag niets dan de twee millioen, waarvan zij den vorigen nacht nog gedroomd had, was en bleef overtuigd, dat deze dag, die zoo heerlijk begonnen was, de rampzaligste van haar leven verdiende te heeten. Domine had natuurlijk de kinderen weer in hunne dwaasheid gestijfd. Alleen eene moeder was in staat om het waarachtige belang van haar kind te behartigen.....
Toen Frans den volgenden dag met Palm en zijne vrouw alleen was, vertrouwde hij ook aan deze eerlijke lieden zijn plan. De goede menschen zetten groote oogen op en keurden, tegen zijne verwachting, eene dergelijke roekeloosheid hoogelijk af. Zelfs nadat zij vernomen hadden, hoe Laura er over dacht, ja, dat deze er zelve over zou begonnen zijn, als Frans zijn afkeer van het kantoorleven bij zijn oom had kunnen smoren, bleven zij het hoofd schudden. ‘Ik hoop dat 't u nooit berouwen zal,’ zei Palm eindelijk ernstig, nadat hij zich langen tijd bedacht had. ‘Mij dacht, gij waart nu zoo mooi op weg en 't liep alles zooveel mooier dan iemand had durven hopen. Ik herhaal, dat 't te wenschen is, dat gij er geen berouw van moogt hebben. Overigens, als ik u helpen kan, kunt gij op mij rekenen. Maar ik kan niet tegen mijn gemoed spreken.’
‘Dat weet ik,’ antwoordde Frans en drukte hem, ofschoon wel een beetje teleurgesteld, met warmte de hand.



{==477==} {>>pagina-aanduiding<<}

Negen-en-veertigste hoofdstuk.

Het begin van een nieuw leven voor onzen held en het einde van dezen roman.

Frans ging vol moed en opgewektheid naar Amsterdam terug. Hij was bijna achttien jaar. Hij voelde zich van eenen zwaren last ontheven. Hij wist, dat hij beminde en wederkeerig met al de kracht van een fier meisjeshart, bemind werd. Hij zag de ontmoeting met zijn oom te gemoet, zooals een vurig jong soldaat den vuurdoop tegensnelt. Zijn bloed stroomde warm door de aderen. 't Was of hij hunkerde naar het oogenblik, waarop oom de handen van hem zou aftrekken.
Evenwel, toen hij dichter en dichter bij Amsterdam kwam, verminderde de strijdlust aanmerkelijk. Toen hij zich voorstelde welke eene teleurstelling 't voor zijn oom zou zijn, werd hij minder opgeruimd en vroolijk te moede. Oom was, als hij alles herdacht en overwoog, in den grond der zaak een veel beter man dan hij scheen. Uit de mededeelingen van Marietje had Frans zelfs den indruk behouden, dat oom goedhartig was. Als tante maar niet zoo hatelijk en 't kantoor niet zoo duf en de dagelijksche gang van zaken niet zoo eentonig was, dan zou Frans 't met oom wel hebben kunnen vinden. Hij had immers onmiskenbare verplichtingen aan hem? 't Was niet gering, dat hij de duidelijke bewijzen van ver strekkende plannen ten zijnen voordeele ontvangen had.

{==478==} {>>pagina-aanduiding<<}

Bovendien zou Frans met zijne romantische voornemens Jansen onder de oogen moeten komen. Hij zou 't jufvrouw Gonne moeten meedeelen en misschien de tranen van Marietje te trotseeren hebben. Daarna zou hij alleen in de wereld staan. Als oom, gelijk hij verwachtte, zich in 't geheel niet meer met hem wilde bemoeiën, zou hij alleen, op eigen krachten steunende, zijnen weg moeten zoeken.
Is 't te verwonderen, dat hij met die gedachten zijne schreden 't eerst naar den Kloveniersburgwal richtte, ten einde den raad intewinnen van den eenigen man, van wien hij vermoeden kon, dat hij hem ‘begrijpen zou’ gelijk zijn jeugdige overmoed 't uitdrukte? Doch ongelukkig vond hij West niet te huis! Welnu, dan ook maar geheel alleen en zonder ruggespraak het ijs gebroken! Hij wilde nog dien eigen dag naar Driebergen schrijven, dat hij oom dringend en noodzakelijk spreken moest. Vervolgens zou hij morgen, zonder iemand omtrent zijne plannen intelichten, persoonlijk met oom Melder gaan spreken. Onomwonden zou hij oom dan zeggen, waar 't op stond. Eerbiedig maar zeer stellig zou hij verzoeken, hem de middelen aantewijzen, en hem te helpen om elders langs den gewonen weg zijn fortuin te beproeven. Hij stelde zich voor, dat oom hem een paar aanbevelingsbrieven aan handelsvrienden in het buitenland zou geven en misschien de middelen voor zijn overtocht. Als een laatste weldaad zou hij dat dan dankbaar aannemen, en als de beste vrienden der wereld zou hij van zijn oom scheiden. Frans twijfelde, wel is waar, of dit zoo grif gaan zou, maar vertrouwde, evenals wij allen met onze achttien jaren gedaan hebben, op zijn eigen welsprekendheid. Als zijn tante er maar niet bij was!.....
Toen hij Marietje met tante Gonne alleen te huis vond, kostte het Frans eenige inspanning haar niet dadelijk meetedeelen wat hem overkomen was. Zij vroegen met zooveel deelneming en hartelijkheid naar Laura, ze wilden alles weten

{==479==} {>>pagina-aanduiding<<}

wat zij gezegd en gedaan had, ze drongen zoo herhaald op een nauwkeurige beschrijving van de eenvoudige plechtigheid aan - dat Frans zijn geheele hart voor haar zou hebben uitgestort, als hij zijn toevlucht niet had kunnen nemen op het kantoor. Immers de tranen kwamen hem in de oogen toen hij zich voorstelde, welk eene teleurstelling 't hem en haar zou wezen, als hij dezen stillen kring moest verlaten, waarin zij steeds de eerste geweest waren om hem met liefde te bejegenen. Zij zouden niet als Laura door fierheid hare aandoeningen weten te vermeesteren misschien; zij zouden hem wellicht, door hare belangstelling in 'tgeen ze zijn geluk achtten doen wankelen of voor 't minst het besluiten bezwarend maken. Daarom haastte hij zich na eenige korte mededeelingen naar het kantoor, waar hij Jansen als altijd aan den lessenaar vond... En... indien hij onder den laatsten indruk nog weer aan 't wankelen geraakt was, zou dit tafereel voldoende geweest zijn om alle bedenkingen te vernietigen. Het gezicht van den eerlijken en trouwen boekhouder, die daar meer dan een kwart, ja bijna een halve eeuw gezeten had en, de hemel weet hoe lang nog, zitten zou, stempelde het benauwde gevangenishokje tot een folterkamer en scheen Frans op dit oogenblik in tegenstelling met de vrije, goddelijke natuur, die hij pas weer met volle teugen genoten had, een vloek, eene bespotting van het leven der menschen, dat in boeken en gedichten zoo vaak als het werk van een liefderijk en weldadig God beschreven is.
Hij had de drie dagen in Ganderkerk besteed zooals alleen de ontslagen gevangene zijne vrijheid besteden kan, en hier was hij dus weer in zijn kerker. De zon, de boomen en de bloemen, ja de geheele schat van gezondheid en geur, die uit het ongeziene en ongekende opstijgen zoodra wij het stof der aarde hebben afgeschud, en de armen uitstrekken naar het onbegrensde, ze waren nooit zoo schoon en nooit zoo rijk geweest. Hier was dus weer de grens van zijn paradijs. Hier heerschte de dood onverdeeld. Hier

{==480==} {>>pagina-aanduiding<<}

was versteening en verdroging..... geen zweem van het beginsel dat daarginds alles in stand hield en vernieuwde. O, van vernieuwing was hier nooit sprake geweest en zou hier nooit sprake zijn. De eene boekhouder zou den andere opvolgen. De eene klerk zou den anderen helpen begraven. Tot aan het eínde der dagen zou hier de regelmaat heerschen, als de eenige godheid voor wier troon allen zouden knielen. Als hij hier nog drie maanden bleef, zou hij misschien niet eens meer de kracht hebben zich aan dien eeredienst te onttrekken!
Of was 't soms een misdaad dat te doen? Was 't een misdaad dien braven en trouwen representant van zijn oom teleurtestellen, al diens belangelooze pogingen te verijdelen, diens vaderlijke genegenheid met ondank te beloonen?.... Was hij misschien aan dezen vriend zijner ouders verplicht in het gareel te blijven loopen, en teloopen zonder zucht of klacht?
Frans kon niet ontkennen, dat er een zweem van ondankbaarheid over lag. Als hij 't had kunnen bezweren, zou hij het zeker bezworen hebben. Maar hij kon niet. De natuur ging boven de leer.... en het beeld van zijn eigen toekomst, dat hij hier in levenden lijve voor zich zag, was al te verschrikkelijk. Jansen, die toen hij binnenkwam en groette, maar even had opgekeken en zijn groet beantwoord, had 't niet eens de moeite waard geacht dadelijk naar de vrienden te Ganderkerk te informeeren. ‘Ik zal van middag wel een en ander van uw wedervaren hooren,’ had hij op den onverschilligsten toon gezegd. ‘Alles was zeker in orde’..... en voort was weder de pen over het papier gesneld, voort..... alsof zij een zedelijke waarheid, een godsdienstig begrip, een orakelspreuk onder handen had, alsof de wereld verloren zou zijn, indien de hand, die haar voerde, verstijfde, voordat alles zwart op wit was vereeuwigd. Had die man dan zelfs geen behoefte meer, om in zijnen kerker te vernemen, hoe 't er daar buiten uitzag, had hij dan geen bewustheid zelfs van de heerlijkheden,

{==481==} {>>pagina-aanduiding<<}

waarin zijn jonge vriend zich drie dagen letterlijk gebaad had? Neen; daarvan begreep deze brave en eenmaal levenslustige man niets meer. Hij was een machine geworden, ondanks de warmte en de goedheid van zijn hart. ‘Eenmaal zou dat ook mijn lot zijn, als ik hier bleef,’ zei Frans bij zichzelven. ‘Ik zou niet weten, hoe ik anders dan door de vlucht aan dat noodlot zou ontsnappen.’
Frans nam dus, nadat hij zich aan zijn lessenaar gezet had, een groot vel papier en schreef een deftigen brief aan zijn oom, waarin hij dezen meldde, dat hij hem noodzakelijk spreken moest. Zonder antwoord aftewachten, zou hij den volgenden dag naar Driebergen komen. Deze brief diende alleen om oom daarvan te verwittigen. Hij hoopte, dat dit hem om het dringende van 't geval ten goede zou gehouden worden. Oom zou dit erkennen, als Frans hem morgen gesproken had.
Deze brief werd zonder meer onderteekend en onmiddellijk aan den loopjongen gegeven om dien op de post te bezorgen. Zoodra hij weg was, voelde Frans zich verlicht. De teerling was nu geworpen. Zonder eenige ontroering kon hij aan Jansen meedeelen, dat hij plan had den volgenden dag naar Driebergen te gaan. Hij moest zijn oom spreken. Op de nieuwsgierige vraag wat daartoe de aanleiding was, antwoordde hij, dat dit nog een geheim was. Zoodra hij oom gesproken had, zou hij 't meneer Jansen gaarne vertellen.
Frans bleef 'smiddags tegen zijne gewoonte op het kantoor, totdat de laatste klerk hem gepasseerd was. Jansen, die meende, dat de jonge man op die wijze zijn verloren tijd wilde inhalen en dit zeer lofwaardig vond, vroeg niet naar de reden. Ook was 't niet noodig, iemand die drie dagen vrij af gehad had, aantemoedigen de vrije lucht te gaan opzoeken, ofschoon 't ondragelijk warm werd in het kleine hokje; en dus bleef Frans, als 't ware om zichzelven de maat vol te meten, aan zijn lessenaar zitten. Zoo kwam 't, dat hij voor het laatst nog eens weer getuige

{==482==} {>>pagina-aanduiding<<}

was van den aftocht der automaten. ‘'t Was alsof ik de uitvaart van de firma bijwoonde,’ zei hij later tot Laura.
Toen Frans den volgenden morgen wakker werd, vond hij Marietje naast zijn bed zitten. Zij was gekomen om nu nog eens heel alleen en rustig alles omtrent Laura te hooren. Zij vond, dat Frans er al veel beter uitzag dan toen hij naar Ganderkerk ging. Ze behoefde niet te vragen of Laura wel lief en hartelijk geweest was. Frans moest haar nu eens alles haarfijn vertellen, ook datgene wat hij al verteld had. ‘Ik brand van nieuwsgierigheid en verlangen om uw wonderdokter te zien,’ zei ze schertsend. ‘Zij heeft u in drie dagen meer goed gedaan dan wij allen in een jaar zouden kunnen.’
Frans was op het punt deze vriendelijke toespraak even oprecht te beantwoorden. Een oogenblik hield hij het lieve kopje tegen zijne borst, terwijl de tranen hem in de oogen kwamen. Doch hij bedwong zich. De vrees, dat zij, die hij reeds als kind had meenen te moeten beschermen, hem zijn plan bezwaarlijk zou maken, sloot hem den mond. Daarentegen vertelde hij haar veel van Laura. Hij schetste met de levendigste kleuren, hoe hij haar had gezien, toen zij in het stille kerkgebouwtje te midden van de kleine schaar geloovigen hare belijdenis aflegde, en domine Bos hem en al de aanwezigen door zijne hartelijke woorden tot tranen had bewogen. Nooit, zei hij met vuur, had hij een woord van godsdienstigen ernst gehoord, dat zoo welsprekend mocht heeten. Nooit was er met meer waardigheid gesproken, voor, een aandachtiger en eerbiediger gehoor. ‘O Marie!’ zei hij, ‘hier in de stad weten ze niet wat dat is als men met al zijn buren en vrienden bijeenzit om zich te verheugen in elkanders geluk en te bidden voor elkanders heil, alsof 't één huisgezin was en aller belangen, die van elk in 't bijzonder. Ik gun aan alle Amsterdammers hunne groote, kerkelijke feesten, met hunne honderde aannemelingen, voor die eenvoudige en vreedzame plechtigheid.’

{==483==} {>>pagina-aanduiding<<}

Marie lachte en merkte op, dat hij dit zeker voornamelijk met het oog op Laura zeide. ‘Als Laura in Amsterdam woonde,’ meende ze ‘zoudt ge wel anders spreken’... doch Frans antwoordde, dat dit ondenkbaar was. Hij had voor zijn ideaal geen lijst van die grootte maar juist een eenvoudig kader als Ganderkerk noodig, en kon zich niet voorstellen hoe 't anders zou zijn. De drie dagen, die hij met haar had doorleefd, waren onafscheidelijk van de plek en den kring waarbinnen zij zich bewoog. Was zij, niet zoo fier en rein in zijne oogen, omdat ze als uit de hand der natuur voortgekomen, eene vorstin geleek onder die kinderen van het land? ‘Ge hadt eens moeten zien, hoe vertrouwelijk en eerbiedig allen zich om haar heendrongen, Marie!’ zeide hij. ‘Zelfs domine staat, geloof ik, nu en dan verbaasd over de fierheid en majesteit van mijne schoone koninginne. Ik ben zeker, dat zij meer te commandeeren heeft in de pastorie en het geheele dorp dan tante Melder in haar mooie huis op de Keizersgracht of haar buiten te Driebergen. Maar 't is een heel andere manier. Zij maakt allen die met haar in aanraking komen even moedig en lier als zijzelve is. Als ik voor één blik van haar mijn leven moest geven, Marie! ik zou't doen.’
Marie glimlachte. Zij, de zestienjarige, wist ook al genoeg van de liefde om zich niet te vergissen in de overdrijving en den gloed van deze woorden. Ook kon haar stille en bescheiden aard zich niet zoo gemakkelijk voegen in het heroïsche van deze beschrijving. Toch luisterde zij, zooals alle meisjes in haar plaats zouden gedaan hebben, met ingehouden adem. Daarbij keek zij met hoogmoed haren broer aan, die voortging de wonderen van Ganderkerk te schetsen. Alleen betrok haar gezichtje een oogenblik, toen Frans van Laura's moeder sprak, en als zijne meening te kennen gaf, dat deze haar kind nooit had begrepen of ook maar zou trachten te begrijpen. Hij noemde dat een ramp, waardoor Laura veel geleden had maar nooit eenige schuld ten haren Iaste was gekomen.

{==484==} {>>pagina-aanduiding<<}

Frans overtrof bij deze beschrijving van Laura zichzelven. 't Was duidelijk, dat hij niet alleen Marie wilde verzekeren van 'tgeen het lieve kind nooit betwijfeld had, maar zichzelven versterken in de overtuiging, dat hij alleen door fierheid en kracht harer waardig kon worden, dat hij, die haar in vollen nadruk de zijne wilde noemen, meester moest wezen van zijn lot en toekomst. ‘Ik geloof, Marie!’ eindigde hij, ‘dat ik eerst dan, als ik iets grootsch zal gedaan hebben, waarlijk zal weten, hoe lief ik haar heb.’
Marie glimlachte wederom. Tante Gonne had haar zooveel verteld van de ijdelheid en de zucht tot overdrijven, die aan de mannen zoo bijzonder eigen is. Dit was zeker een staaltje daarvan!
Marie deelde nu mee, dat zij nog dien eigen middag naar baas Eggink meende te gaan. Hij had haar laten zeggen, dat hij weer een brief uit Amerika had gekregen. Bovendien had zij een paar dagen geleden, toen zij hem bezocht den ouden man heel somber gevonden. Gisteren was Betsy den geheelen dag bij hem geweest en had, toen ze 's avonds thuis gekomen was, verteld, dat hij eer erger dan beter was. Betsy meende gemerkt te hebben, dat die gepensioneerde onderofficier van den overkant bij den ouden man geweest was en dat die de een of andere kwade tijding gebracht had, maar Eggink had vermeden zich over iets uittelaten, zoodat Betsy er niet op had durven aandringen. ‘Kom, als gij van avond van Driebergen terug zijt, mij in de Jonkerstraat halen,’ zei Marie. ‘Misschien, dat wij samen er wel achterkomen. Gij gaat immers vandaag naar buiten?’
Frans, die voelde dat hij een kleur kreeg, antwoordde achteloos, dat Marie hem daar aan iets heel onaangenaams herinnerde.
‘'t Is waar,’ zei hij, ‘ik zou 't bijna vergeten. Zoo gauw mogelijk kom ik terug en zal u dan wel bij Eggink vinden.’ Daarop gaf hij zijn voornemen te kennen om optestaan en te zien of hij den eersten trein nog kon

{==485==} {>>pagina-aanduiding<<}

halen. ‘Lieve Marie!’ zei hij eensklaps, terwijl hij hare beide handen greep. ‘Ik wil u eene ernstige vraag doen. Als oom eens de handen van ons aftrok en wij moesten samen de wijde wereld in, om ons brood te verdienen.... zoudt gij u dan ongelukkig gevoelen?’
Zij keek hem verbaasd aan en scheen te willen vragen, of hij schertste. Doch toen ze zag, dat 't hem ernst was, zei ze, zonder een oogenblik te aarzelen: ‘Als wij daardoor een eerlijker stuk brood verdienden, dan dat 'twelk oom ons geven wil, neen, dan niet.’
‘Ook als 't kleiner of grover was dan dit?’ vroeg Frans.
‘Ja,’ antwoordde zij, ‘ook als 't kleiner en grover was. Maar waarom vraagt ge mij dit?’
‘Zooals men wel eens meer wat vraagt,’ zei hij schijnbaar even achteloos als zooeven, ‘en omdat men nooit weten kan wat er gebeurt. Oom is veranderlijk en oom kan voor tante komen te sterven. Als 't van tante afhing, geloof ik niet, dat wij veel staat op ooms erfenis behoefden te maken..... Ook zou 't kunnen zijn, dat het fijne brood van oom mij te hard in de maag lag,’ voegde hij er nog luchtiger bij, ‘harder dan dat grove van eigen verdienste, en dat mijn geweten er tegen opkwam, om van zijnen overvloed te genieten en hem toch niet lieftehebben. Is 't nooit bij u opgekomen, dat dit een soort van fatsoenlijken diefstal is?’
Marie zweeg een oogenblik en zat in gedachten verzonken. ‘Wat gij mij daar vraagt,’ antwoordde ze eindelijk, ‘is maar al te dikwijls bij mij opgekomen. Tante Gonne zegt, dat 't een dwaas vooroordeel is, maar ik heb er mij meermalen erg over bekommerd. Als ik denk, dat ik van baas Eggink, die mij nooit iets gegeven of beloofd heeft, als van een vader houd, maar met den besten wil 't bij oom niet verder heb kunnen brengen dan tot het medelijden en de deernis met iemand, die ondanks zooveel geld toch ongelukkig is, dan weet ik niet, of ik niet veel te kort gekomen ben in mijne verplichtingen. Ik heb u meermalen

{==486==} {>>pagina-aanduiding<<}

verteld hoe oom was, vóórdat gij hier waart, ik bedoel, toen hij alleen in stad en tante nog buiten was. Toen had ik hem misschien behooren lieftekrijgen..... maar 't is mij met den besten wil ook toen niet gelukt.’
Ze keek, terwijl zij dit zeide, recht verdrietig, en scheen zichzelve in vollen ernst van ontrouw en plichtverzuim aanteklagen. ‘Misschien als ik nog wat meer mijn best gedaan had, dat 't wel gelukt was,’ voegde zij met het air van eene boetelinge er bij.
‘Dat geloof ik niet,’ antwoordde Frans, terwijl hij hare hand vertrouwelijk streelde. ‘Er zijn zoo van die dingen, die zich niet commandeeren laten. Bovendien was 't aan oom en niet aan u, wat beminnelijker te zijn. Zoudt gij mij erg leelijk aankijken, als ik u plechtig verzekerde, dat 't bij mij ook niet heeft willen lukken?’
‘Ja, dat hebt ge mij al meer dan eens gezegd,’ antwoordde zij zoo vriendelijk, alsof ze hem al dadelijk absolutie wilde geven; ‘maar tante Gonne beweert altijd, dat gij veel van oom behoort te houden om mijnentwjl, en dat ik veel van hem moet houden, omdat uw belang er bij betrokken is. Maar als wij nu eenmaal niet kunnen!’
‘Ja,’ zei Frans, ‘als wij nu eenmaal niet kunnen! Lieve goedheid! tante Gonne heeft mooi commandeeren. Als wij nu maar eenmaal niet kunnen!’....
Het denkbeeld van deze zedelijke onmogelijkheid tegenover den onzedelijken eisch, van welken zoo'n eenvoudig en eerlijk schepseltje als tante Gonne de profetes en de handhaafster was, werkte zoo vervroolijkend op de beide jongelieden, dat ze allebei in een schaterlach uitbarstten. Als ze oom niet beminnelijk en tante een Hatelijk en kwaadaardig mensch vonden... ja, als zij hen nu maar eenmaal niet liefhebben konden, dan was't een allercomiekst idee, dat men 't hun toch wilde opdringen.
Ze waren zestien en achttien jaar. Zij achtten het geld werkelijk nog als het slijk der aarde. Was 't niet allerbespottelijks, dat men zijn hart geweld behoorde aantedoen,... om dat slijk?...

{==487==} {>>pagina-aanduiding<<}

Daar Frans zich eensdeels door deze gemeenschappelijke uitbarsting van vroolijkheid en anderdeels door de verzekering van Marie, dat zij liever grof brood zou eten dan te huichelen, aanmerkelijk verlicht gevoelde, liet hij 't hierbij berusten. Wanneer 't zoover was, zou 't tijd genoeg zijn om haar te waarschuwen. Nu hij wist, dat het lieve kind zich niet ongelukkig zou voelen als zij, wat hij hoopte te verhoeden, mocht worden meegesleept in zijn ongenade, achtte hij 't onnoodig haar verder te verontrusten. Hij zei dus op hare herhaalde vraag: waarom hij dit dwaze onderwerp ter sprake gebracht had? dat hij wel eens meer zulke rare idees had. ‘Ik heb van nacht gedroomd,’ zei hij, ‘dat oom ons allebei de deur uitzette, ieder met een droog stuk brood en een dubbeltje in de hand. Zoo trokken wij samen de wijde wereld in.’
‘En was ik bedroefd, erg bedroefd?’ vroeg zij.
‘Neen!’ antwoordde Frans. ‘Gij spraakt mij integendeel nog moed in en zeidet, dat wij nu maar dadelijk rechtstreeks op Ganderkerk moesten afgaan en Laura afhalen. Dan zouden wij verder gaan en zeker nooit gebrek hebben. Gij spraakt van de vogelen des hemels en de leliën van 't veld, en ik voel nog, hoe mij dat goed deed aan mijn hart.’
‘Dat was een verrukkelijke droom,’ zei ze; ‘en hoe ging 't toen verder?’
‘Toen werd ik wakker, geloof ik,’ antwoordde Frans, terwijl hij haar zacht van het bed afdrong. ‘Anders zou ik u zeker bij Laura gebracht hebben, om op mij te wachten, tot ik als een rijk man terugkwam. Maar ga nu heen en laat mij opstaan. Anders kom ik nog te laat aan den trein.’
.....................
Frans kwam niet te laat aan den trein en dus ook op zijn tijd in Driebergen. Het rijtuig van zijn oom was evenwel niet aan 't station om hem aftehalen, wat hij als een kwaad voorteeken beschouwde, maar daarom in de gege-
{==488==} {>>pagina-aanduiding<<}
ven omstandigheden nog volstrekt niet als een ramp. Oom was zeker niet in zijn humeur over den toon, waarop Frans hem geschreven had en evenmin over de onbetamelijke manier, waarop de jonge man hem op zijn dak kwam vallen. ‘Enfin!’ zei Frans tot zichzelven: ‘oom moet, hoe 't ook loopt, vandaag toch boos worden. Misschien is 't niet kwaad, dat hij op deze manier een deel van zijn toorn al vast heeft laten uitrazen eer ik kom. Ook is 't mogelijk, dat tante nu van ergernis de plaat gepoetst heeft, wat zeer stellig een profijtje zou zijn.’
Hij wandelde dus op zijn doode gemak en naar omstandigheden in een vrij goede stemming den straatweg op en bereikte na een half uur het hek van de villa van oom Melder. Ofschoon 't verrukkelijk weêr was, zag hij in den omtrek van het huis geen levende ziel. Daarentegen waren al de jaloeziën en luiken gesloten om de brandende zonnestralen aftekeeren, wat aan het huis een somber en doodsch voorkomen gaf. Toen hij de stoep opgeklommen was en aangescheld had, duurde 't, om de illusie te vermeerderen, zeker een kwartier eer de knecht kwam en hem op zijn gewone, hatelijk beleefde manier verzocht in de zijkamer te gaan, en daar op zijn oom te wachten. Meneer Melder was op 't oogenblik in eene conferentie met den notaris van 't dorp. Hij zou evenwel zoo spoedig mogelijk bij hem komen.
Frans wachtte zeker een halfuur, eer de conferentie bleek te zijn afgeloopen. De sombere herinneringen aan vroegere eentonige en naargeestige dagen hielden hem al dien tijd gezelschap. Zoo dikwijls hij een blik naar buiten sloeg en de aloe's of oranjeboomen op het groote grasperk aankeek, kwamen die dagen weer opdoemen uit de vergetelheid. Ondanks den vriendelijksten zonneschijn schenen al die bloemen weer te drijven in een zee van modder en regen. Niettegenstaande de hemel één glimlach was, heerschte de dood te midden van deze weelde der natuur en der kunst.... zoo onverbiddelijk koud en vor-
{==489==} {>>pagina-aanduiding<<}
melijk als de dood onder allerlei omstandigheden en in alle gedaanten is. Frans dacht er een oogenblik over, of 't niet plichtmatig was, zich toch maar tot koning van dit kleine paradijs te laten kronen, om er den boom des levens te mogen planten, om dit oord te kunnen bevolken met allerlei schreeuwend en zingend gevogelte, opdat 't werkelijk een lust voor de oogen mocht worden en zijn geld waard mocht zijn. Maar hij wierp die gedachte aanstond weg, toen hij berekende welk een afstand er tusschen zoo'n buitenplaats en de waarachtige natuur lag. Hij rilde voor de zorg en moeite, die 't kosten zou om, zooals hij 't halfluid uitdrukte: er wezenlijk iets van te maken, dat er een beetje naar leek.
Eindelijk scheen de conferentie met den notaris afgeloopen en trad meneer Melder binnen. Meneer Melder had zijn gezicht in de meest officieele plooi gebracht, 't zij dat dit een gevolg van de gehouden conferentie was of een welberekend overleg om, wat zijn neef ook mocht te zeggen hebben, tegen elke zwakheid of teergevoeligheid gewapend te wezen. Frans kende dat gezicht van 't kantoor. 't Kwam altijd voor den dag, als er soms eens 't een of ander in de war was en een der automaten uit het achterkamertje voor 't front moest komen. Hij had 't bovendien meermalen, als hij zich verveelde, trachten uitteteekenen. Eenmaal zelfs was hem dit zoo goed gelukt, dat Marietje in de handen geklapt had van verbazing, en Jansen, had verklaard, zooals wij weten, dat 't een schandaal was.
‘Ik heb uw brief gekregen’ begon meneer Melder. ‘Zoowel de inhoud als de vorm heeft mij hoogelijk verbaasd en geërgerd. Ik heb duidelijk gezien, dat 't een gewaagd iets is, u een brief te laten stellen. Ik dacht, dat gij in Eerloo beter onderwijs genoten had.’
Deze korte volzinnen werden zoo regelmatig, en met zoo juist afgepaste tusschenruimte afgevuurd, dat Frans zich later verbeeldde, dat oom zijn horloge in de hand

{==490==} {>>pagina-aanduiding<<}

had gehad. Ze troffen daarbij zoo onfeilbaar alle hetzelfde punt, dat hij een oogenblik achteruit gedrongen werd. ‘Een jongmensch moet weten wat hem tegenover menschen van leeftijd past. Dat de toon van eenen brief geen onverschillige zaak is, behoordet gij ook weten.’
Terwijl meneer Melder dit er bij voegde en daarbij het tempo verlengde, kreeg Frans den tijd zich te herstellen en te herinneren, dat hij deze of soortgelijke phrases werkelijk had verwacht. ‘Oom! zei hij. ‘Ik meende dat 't onverschillig was, of ik u eenen langen brief schreef of niet. De hoofdzaak was immers, dat ik de vrijheid zou nemen u vandaag te komen spreken. Als ik daarin verkeerd heb gedaan, spijt 't mij. Mijn plan was niet u oneerbiedig te behandelen. De zaak waarover ik u spreken moet, is voor mij zoo gewichtig en vordert van uwen kant zooveel toegevendheid, dat ik gaarne schuld bekennen wil, indien ik minder gelukkig in den vorm geweest ben.’
Meneer Melder knikte een weinig minder hooghartig dan gewoonlijk, ten teeken dat hij dat punt dan maar als afgedaan zou beschouwen. Vervolgens wees hij Frans een stoel, en nam plaats tegenover hem. ‘Ik kan mij niet voorstellen welke gewichtige zaken iemand van uw leeftijd en positie op het hart kan hebben,’ zei hij droog, maar niet zoo onvriendelijk als zooeven. ‘Of hebt gij schulden gemaakt?’ voegde hij er eensklaps driftig bij. ‘Gij weet, welk 't lot van Antoine Tekel geweest is.’.....
Frans stelde oom op dat punt gerust. Hij sprak, ofschoon nog een weinigje gejaagd en onrustig, met lof en dankbaarheid over zijne plaatsing bij Jansen. Door het verkeer in den stillen huiselijken kring waar hij dagelijks zijn lieve Maria had kunnen zien en spreken, was hij bewaard gebleven voor de gewone verleiding, waarop oom zinspeelde. Ook durfde hij met hoogmoed zeggen, dat de indrukken welke domine Bos van Ganderkerk hem gegeven had, een overwegenden invloed op zijn hart hadden blijven uitoefenen, ook sinds hij in de groote hoofdstad woonde. Hij

{==491==} {>>pagina-aanduiding<<}

had dat nu onlangs nog diep gevoeld, toen hij met vergunning van oom drie dagen in Ganderkerk had doorgebracht. Hij had op nieuw den eenvoud en de stille deugden, die daar beoefend werden, leeren waardeeren. Neen, daaromtrent kon oom gerust zijn. Wat hem bezwaarde, was geheel iets anders. Hij geloofde niet dat hij geschikt was voor het kantoor. Hij geloofde niet, dat het dag aan dag aan den lessenaar zitten goed voor hem was. Hij wou niet zeggen, dat dit op zichzelf niet respectabel was. Hij erkende, dat er meer zelfverloochening toe behoorde, dan helaas! zijn deel was, om daar zijn plicht te betrachten; en hij bewonderde... ja, in oprechtheid, hij bewonderde zulke menschen als meneer Jansen bijvoorbeeld. Maar hijzelf deugde daar niet voor; zijn geheele constitutie, hij wist niet hoe 't kwam... maar zijn geheele constitutie was daar niet op aangelegd. 't Leed geen twijfel of ieder, die dat van hem verwachtte, zou zich bedrogen vinden.
Daarom was hij naar Driebergen gekomen, om er met oom over te spreken en de hulp van oom interoepen, als deze hem niet al te hard beoordeelde. Daarom zou hij maar met de deur in 't huis vallen, en oom zeggen wat en hoe hij er over gedacht had; op welke manier hij meende, dat oom hem helpen kon. Hij wou de wijde wereld in. Hij wou zijne krachten elders beproeven, ver van Amsterdam; als 't noodig wat in een ander land. Als oom wilde, zou deze hem een grooten en laatsten dienst doen door hem daarbij behulpzaam te zijn. God wist, dat Frans hem daarvoor zijn geheele leven dankbaar zou wezen.
‘Ik weet wel’ zei hij, ‘dat dit verzoek in uw oog den schijn van ondankbaarheid zal hebben, dat 't u moet voorkomen, alsof ik ongevoelig ben voor de gunstige beschikking ten mijnen opzichte waardoor ik een plaats op uw kantoor verkreeg en onder de leiding van meneer Jansen ben gekomen, maar op gevaar van verkeerd door u beoordeeld te worden moet ik het uitspreken, dat ik zoo niet kan voortgaan, dat ik u misleiden en mijne verplich-
{==492==} {>>pagina-aanduiding<<}
tingen aan u schromelijk miskennen zou, indien ik 't deed. Het kantoorleven is in dezen vorm voor mij niet geschikt. Als ik 't langer volhield, zou ik een zedelijken en misschien ook physieken zelfmoord begaan..... U zult er honderden vinden, die zich in mijne plaats hoogstgelukkig zouden rekenen..... Maar 't is, geloof ik, aan mij niet besteed, oom! Ik ben, vrees ik, te lang buiten in de vrije lucht geweest en heb te lang rondgevlogen’...
Frans sprak deze beide laatste volzinnen op luchtiger toon. Daar 't gezicht van zijn oom even strak bleef, moest dit als eene wanhopige poging gelden om desnoods door een uitval van de tegenpartij eenige levendigheid te brengen in het debat. ‘Ik heb dat in de drie laatste dagen weer duidelijk bespeurd, oom!’ voegde hij er bij. ‘Ganderkerk heeft mij overtuigd, dat ik meer ruimte en lucht noodig heb... dan het kantoor mij kan geven. Duid 't mij niet ten kwade, dat ik gemeend heb eerlijk en oprecht te zeggen wat mij als een gewicht op het hart ligt.... Als u mij wilt helpen en op goed geluk de wereld in zenden, dan kom ik later misschien meer bezadigd en meer geschikt voor het kantoorleven terug. De hemel weet, dat ik niet ondankbaar ben, maar ik kan niet anders.’
Hij huichelde zonder zich daarvan bewust te zijn. Als hij zijn hart uitgesproken had, zou hij gezegd hebben, dat hij 't kantoor nooit wenschte weertezien, als hij 't eenmaal den rug toegekeerd had, maar hij zou nog meer gehuicheld hebben, wanneer zijn oom nog langer gezwegen had, als deze hem zoo strak en koud was blijven aankijken. Er was niets martelender te bedenken dan die blik. Er kon niets pijnlijker zijn dan dat stilzwijgen. 't Zei hem niet eenmaal, dat zijn woorden behoorlijk werden verstaan en begrepen. Er sprak uit dat marmeren gezicht alleen verbazing.... Had er maar verontwaardiging en toorn uit gesproken!
‘Ik heb gemeend voor de kinderen van mijne eenige zuster zoo goed gezorgd te hebben, als maar van mij kon ge-
{==493==} {>>pagina-aanduiding<<}
vorderd worden,’ zei meneer Melder eindelijk, terwijl hij over Frans heen tot een denkbeeldig persoon sprak. ‘Ook durf ik zeggen, dat ik de beste bedoelingen heb gehad met den zoon mijner eenige zuster. Als die bedoelingen miskend worden en die zorg overbodig is, dan heb ik niets meer te zeggen. Iemand, die zichzelven kan redden, kan, dunkt mij, gaan waarheen hij wil.’
Dat was koud, ijskoud en 't viel onzen Frans als zoodanig op het brandende hart. Iets dergelijks had hij wel verwacht, maar zich nooit kunnen voorstellen, dat 't zoo onverkwikkelijk op hem zou neerkomen. Ondanks de kracht der natuur die in hem sprak, ondanks de gedachte aan Laura, die zijne verhouding tot zijn oom als een misdaad stempelde, ondanks zijne oprechte begeerte om volkomen eerlijk en oprecht te zijn, kwam hij zichzelven op dit oogenblik voor als een schandelijk ondankbaren knaap, die billijk en rechtvaardig werd afgestraft door den weldoener, dien hij had beleedigd en gegriefd, dien hij op een recht kwajongensachtige manier had pogen te overbluffen door groote woorden.
Och! wat baatte 't hem nu, dat hij zichzelven onderweg had voorgepreekt, hoe oom en tante Melder geen liefde en genegenheid konden maaien, omdat zij niets dan onverschilligheid en hooghartigheid gezaaid hebben. Het feit dat oom zich beklaagde over miskenning was immers voldoende? De man, die hier van bedoelingen en voornemens sprak, achtte zich diep gekrenkt! En wie heeft met zijn achttien jaren niet verlegen gestaan, als hij door woord of daad een zijner meerderen in rang of leeftijd had gegriefd, al was 't zonder schuld of opzet? Immers dat is de leeftijd niet waarop wij het lancet met volharding en zelfbeheersching hanteeren. Dat is de leeftijd voor de beschroomdheid met ons recht en onze kracht.
Frans zou, als hij ouder en niet in het geval betrokken geweest was aan den kouden en welberekenden aanval van zijn oom een even koelbloedige redeneering tegenoverge-
{==494==} {>>pagina-aanduiding<<}
steld hebben. We weten dat de stof daarvoor rijk en de wapenen reeds gescherpt waren. Maar omdat hij achttien jaar was, deed hij 't niet, doch keek zijn oom eenige oogenblikken met kennelijke verlegenheid aan... ‘'t Is zooals ik gezegd heb’ stamelde hij eindelijk ‘mijne bedoeling was niet uwe goedheid te miskennen, maar ik kan 't niet helpen. De natuur is sterker dan ik.’
De natuur is sterker dan ik?.... Meneer Melder wist niet, hoe hij 't had. Dat was eene theorie van welke hij geen begrip had, voor welke hij niet den minsten eerbied koesterde. ‘'t Is wel,’ zei hij koel. ‘Ik zal over een en ander nadenken.’
Frans begreep maar al te goed, wat deze mededeeling beduiden moest. Hij stond op en maakte zich gereed heentegaan. Maar waarheen? En, indien hem dit op 't oogenblik ook al onverschillig was, op welke manier dan? Zoo koel? Zoo zonder een enkel warm woord? Zelfs zonder afscheid?.... 't Was duidelijk, dat oom niets meer voor hem doen zou..... maar de man, die daar zoo onverbiddelijk voor hem stond, had immers reeds veel, ten minste iets voor hem gedaan! Kon hij zóó van hem scheiden? 't Was in elk geval de eenige broer zijner lieve moeder, zijn naaste bloedverwant, de man op wien nog geen half jaar geleden al zijn hoop gevestigd was geweest?
‘Oom!’ zei hij dan ook en hij keek ditmaal niet fier en onbescheiden. ‘Ik vrees, dat ik u maar al te goed begrepen heb. Alsu verder niets voor mij wilt doen, laat dan voor 't minst Marie dit niet ontgelden. Ook zou 't mij eene marteling zijn als ik zóó, zonder een vriendelijk woord, van u scheiden moest. God is mijn getuige, dat ik niet anders kan, dat ik aan mijzelven, aan mijne toekomst, aan.... alles wat mij lief en heilig is, verplicht ben te gaan en mijn eigen weg te zoeken. Laat mij daarbij mogen gelooven, dat u niet met wrevel aan mij denken zult, dat 't u genoegen zal doen, als u hoort dat 't mij welgaat.’.....

{==495==} {>>pagina-aanduiding<<}

Er was een onbeschrijfelijke weemoed in den toon waarop Frans deze woorden sprak. 't Leed geen twijfel of ze zouden hun weg tot Melders gemoed wel weten te vinden. Ook was er iets zoo smeekends en toch zoo edels in zijn blik, dat het een steenen hart moest vermurwen. Geleek hij niet weer sprekend op zijne moeder? Lag niet in zijn oog dezelfde verzoenende kracht, waarvoor Melder reeds eenmaal bezweken was aan haar sterfbed, dat hem nooit weer geheel uit het geheugen was gegaan?....
Gewis Melder was ook nu niet ongevoelig voor dien blik als van gindsche zij van 't graf hem toegeworpen. Een oogenblik voelde hij zelfs, hoe er tranen opkwamen in zijn eigen strakke oogen. Als de jongen hem nog vijf seconden zóó aankeek, dan was 't gedaan met zijn rol van vertoornden oom......
Daar ging de deur open en trad mevrouw Melder binnen. 't Was alsof zij had geweten, dat het geluk van haar geslacht aan een zijden draadje hing, dat de laatste kans hare familie door de vingers dreigde te glippen, als zij ook maar een oogwenk toefde. Met gehuichelde verbazing keek zij de beide heeren aan. Zonder op den verwarden groet van Frans te letten, ging zij regelrecht op haren man af, en alsof ze haar neef den weg wilde wijzen, en beduiden, dat hij hier te veel was, liet ze de deur openstaan. Was 't onder deze omstandigheden vreemd, dat later bij Melder het vermoeden rees, dat zijne lieve wederhelft aan diezelfde deur had staan luisteren?.... ofschoon erkend moet worden, dat hare houding daartoe geen aanleiding gaf. Of zou zij zoo eenvoudig en onschuldig hebben kunnen vragen of Frans ook soms een slechte beurstijding had overgebracht,.... als zij haar plan vooraf had opgezet?
Nu, onze jeugdige vriend wachtte niet totdat alles opgehelderd was met 't maken van zijn compliment. Eer oom tijd had de vraag van zijne vrouw ontkennend te beantwoorden, was hij reeds de deur uit en reeds de

{==496==} {>>pagina-aanduiding<<}

stoep af. Nu tante op het terrein verschenen was, behoefde hij immers toch niet op een verdrag te rekenen?
't Is waar, meneer Melder die zijn neef nakeek, totdat deze het hek uit was, was tienmaal op het punt hem terugteroepen, maar Frans begreep wel, dat hij daarvoor niet langzaam behoefde te loopen. Zoolang Tante achter haren echtgenoot stond en diens bewegingen beheerschte, was er op geen terugkeer van genegenheid of zachtmoedigheid te rekenen. Daarom ging hij met een gebroken hart, zonder groet of vaarwel heen.
Mevrouw Melder begreep onmiddellijk het voordeel van deze onverwachtte gebeurtenis. Met al de lieftalligheid, die zij wist bijeentebrengen, liet zij zich door Melder haarfijn vertellen wat er gebeurd was; en.... tegen zijne verwachting, sloeg zij in stede van den triomftoon, dien van het medelijden aan. Was 't niet onbeschrijfelijk wreed, dat dit een man als Melder en dat wel van een jonkman met zoo'n uitstekenden aanleg moest overkomen? Was 't niet meer dan wreed, dat hij op die manier beloond werd voor 'tgeen hij aan de kinderen van zijn eenige zuster had gedaan. Zij, zij vond geen reden om 't nu te zwijgen, zij had nooit van de kinderen van Holster'gehouden, maar had zich steeds door de vrees van verkeerde opvatting laten weerhouden, dat open en rond te zeggen. Na 'tgeen met Antoine gebeurd was, voelde zij zich geroepen te zwijgen. Ze had zeer goed gevoeld, dat een deel van die schande op haar gevallen was, op haar, die hem altijd de hand boven het hoofd gehouden had en zelve de dupe geweest was van zijne sluwheid. Melder kon dus wel begrijpen, dat zij zich voor hare familie niet licht weer in de bres zou stellen, dat zij hem zelfs ten hunnen aanzien raadde uiterst omzichtig te werk te gaan. Zij had nu, door deze dubbele teleurstelling gezien, dat men niemand kan vertrouwen, dat elke poging om de kinderen van anderen weltedoen eene ijdele poging is. ‘Laat ons er ons hart aftrekken’ zei ze met een blik naar

{==497==} {>>pagina-aanduiding<<}

het plafond. ‘De toekomst is in de handen van God en de firma behoeft niet onsterfelijk te wezen.’
Zoo sprak de edele vrouw, niettegenstaande er dien eigen avond nog een brief naar Rotterdam ging, waarin over deze aangelegenheid op eenen geheel anderen toon gesproken werd, ja, niettegenstaande (zooals ik wel in vertrouwen wil vertellen) zes weken later de plaats van Frans weer vervuld was en het testament van meneer Melder veranderd werd ten voordeele van nicht Constance en haar broer, wat de mama van de jongelui eene beschikking des hemels noemde.
En ondertusschen wandelde Frans weer naar het station Zeist-Driebergen. Ofschoon alles precies zóó gebeurd was als hij verwacht had, had hij een gevoel, alsof hij niet goed had gedaan, alsof hij oom zachter en vriendelijker had behooren te behandelen.... Doch dat was ook 't eenige wat hem drukte. Omtrent zijn eigen toestand was hij geruster dan hij zichzelven kon verklaren. De gedachte, dat hij van nu af vrij was, dat hij nooit weer een regenachtigen dag op Driebergen zou behoeven doortebrengen, dat hij nooit weer zou geërgerd worden door de hatelijkheden van tante en.... ja, ook de gedachte, dat zijn toekomst een probleem, een vraagteeken was, werkte opwekkend en bezielend. Vooral de voorstelling, hoe hij straks thuis gekomen, alles aan Laura zou schrijven en haar verbazen door de stoutheid, waarmee hij hare verwachtingen overtroffen had, deed hem 't hart sneller kloppen. Van nu af zou hij haar steun en toevlucht zijn..... Zij zou tot hem opzien als tot haren held en hem loonen door hare liefde, die zich voor niets wilde buigen dan voor 'tgeen krachtig en verheven was..... O, Frans zou geen achttien jaar hebben moeten zijn om voor dezen triumf niet alles veil te hebben, al de schatten van zijn oom, al de kracht van zijn geest en lichaam.
Bovendien, wie twijfelt op zijn achttiende jaar of hij de wereld wel aan zijne voeten zal kunnen werpen! Wie, die

{==498==} {>>pagina-aanduiding<<}

dan niet gelooft, dat hij slechts behoeft te willen om te kunnen!.....
Ondertusschen wachtten hem nog een paar ontmoetingen, die minder aangenaam waren, tegen welke hij zich niet ontveinzen kon optezien. 't Was immers niet twijfelachtig welke de indruk van het gebeurde op Jansen zou wezen, terwijl 't, ook na het vertrouwelijke gesprek van heden morgen, eene zware taak bleef Marie medetedeelen, dat hij de gegronde vrees koesterde ook hare vooruitzichten vernietigd te hebben. Nu de figuur van tante tusschen hem en oom opgerezen was, kon hij geen oogenblik blijven hopen, dat Marie volgens zijne dringende bede uit de schipbreuk behouden zou worden.
Frans wist toch maar al te goed hoe door zijn onverwacht besluit de rollen van zijn oom en tante weer waren verwisseld. Evenals in de goede dagen van Antoine was van nu af al het voordeel geheel aan haar kant. Oom had naar zijn hart geluisterd en had haar invloed getrotseerd, toen hij de kinderen zijner zuster tot zich getrokken had. Nu 't gebleken was, dat hij onvoorzichtig en dwaas gehandeld had, zou hijzelf de eerste zijn om zich voor verwonnen te verklaren. Hij zou de wapenen al hebben neergelegd, eer zij van haar zegepraal sprak en haar stilzwijgend het slagveld overlaten. Menschen van dat kaliber zijn zelden dapper en bekwaam genoeg om hunne verstrooide troepen opnieuw te verzamelen of legers te doen oprijzen uit den grond.
‘Maar waarom,’ zei Frans, terwijl hij den neus in den wind stak, ‘waarom zou ik niet voor Marie en Laura beide kunnen zorgen! Ik heb immers twee gezonde armen en een hoofd?’ -
't Behoeft nauwelijks gezegd te worden dat Jansen niet van zijne verbaasdheid kon bekomen toen hij hoorde wat er gebeurd was. Hij beredeneerde niet eenmaal het redelijke of onredelijke van het geval. In zijne oogen moest Frans noodzakelijk ziek zijn. Als hij die ziekte bij haren

{==499==} {>>pagina-aanduiding<<}

naam had moeten noemen, geloof ik zelfs, dat hij 't woord krankzinnigheid zou gebruikt hebben. Hoe? een jonge man met zulke schitterende vooruitzichten speelde op de meest roekelooze wijze met zijn geluk, sloeg alle plannen door welmeenende vrienden met zooveel zorg opgezet en zoo juichend begroet, op eenmaal den bodem in! En dat alleen, omdat hij zich op het kantoor verveelde, omdat 't hem daar te benauwd, te eentonig, te regelmatig was! O, dat waren gewis de vruchten van die vrije opvoeding, van die mooie theoriën van West en consorten, dat was zeker het gevolg van dat systeem van den nieuweren tijd om door zichzelven alles te willen tot standbrengen en te meenen dat men alles kan! En wat beoogde zoo'n knaap als hij sprak van de wijde wereld integaan, van een zelfstandig en onafhankelijk baanbreken tegen den stroom op, waarvan men tegenwoordig den mond vol had! Hij, Jansen, vroeg of men daarvan eten kon; of men verder was, wanneer men van voren af beginnen moest, dan wanneer men door de goedgunstigheid van ouder en ervarener menschen reeds een heel eind achter zich had. Maar.... hij had 't wel zien aankomen. De loszinnige manier, waarop Frans zich een paar maal over zijn oom en patroon had durven uitlaten; dat karrikaturenteekenen, waarover Jansen onmiddellijk zijn afkeuring had te kennen gegeven, en vooral dat smalen op Driebergen en het buiten van zijn oom.... 't had geen andere gevolgen kunnen hebben. Hij, die 't zoo goed met Frans had voorgehad en zich zooveel illusies omtrent diens toekomst gemaakt had, trok er dan nu ook zijne handen af. De jongelui wisten tegenwoordig alles beter. Die niet luisteren wou, moest dan ook maar door schade en schande wijs worden.
Dat was de eerste indruk en de eerste repliek. Daar zij zoowel in vorm als inhoud vol van onbillijke verwijten waren, stond Frans ze manhaftig door. Hij protesteerde tegen het woord lichtzinnigheid, dat zijn toornige

{==500==} {>>pagina-aanduiding<<}

meester hem herhaald voor de voeten gooide. Hij protesteerde nog krachtiger tegen het verwijt van ondankbaarheid, omdat hij het onmogelijke niet had kunnen doen. Van zijn standpunt sloeg hij zelfs dapper op de argumenten van soliditeit en degelijkheid los, waarop Jansen voor de ouderwetsche handelshuizen beslag meende te mogen leggen. Naar hij meende en krachtig volhield, was er tweederlei manier van vooruitkomen, kon niemand 't hem euvel duiden, als hij verklaarde, dat de weg van menschen als Jansen niet de zijne was.
In dien toon bleef hij voortvaren zoolang Jansen zijn spijt en teleurstelling meende te moeten uiten in wrevel, doch toen deze gemoedelijk werd en zonder verwijt zijne bezorgdheid voor de toekomst van zijnen jongen vriend te kennen gaf, veranderde ook hij van toon. Hij sprak nu zijn oprecht leedwezen uit, dat hij den aandrang van zijn hart en geweten niet had kunnen volgen, zonder zijnen waardigen vriend te grieven. Indien er iets was wat hem diep ongelukkig zou maken, dan was 't, dat hij door dezen verkeerd beoordeeld werd.
‘Maar wat kunt gij dan anders verwachten?’ vroeg Jansen nu, al een weinig vriendelijker en niet zonder deelneming. ‘Gij weet toch evengoed als ik, dat uw oom een man van beginsel is en niet 't minste zal toegeven, nu gij zijne bedoelingen met u in eens verijdeld hebt. Hij zal de handen, vrees ik, geheel van u aftrekken en waarschijnlijk ook Marie zijn ongenoegen over uw gedrag laten voelen.’
‘Dat laatste is 't juist’, antwoordde Frans, ‘wat ik heb getracht te voorkomen. Indien tante niet te kwader ure binnengekomen was en als oom's booze geest alle gloed en warmte onmogelijk gemaakt had, dan zou ik hem gesmeekt hebben dat niet te doen. Ook zou 't mij dan misschien gelukt zijn, hem overtehalen mij zijne hulp niet geheel te onttrekken. 't Is toch geen misdaad,’ vervolgde hij met verheffing van stem,’ dat ik op mijn manier en

{==501==} {>>pagina-aanduiding<<}

door eigen kracht wil trachten iets te worden in de wereld! Heeft oom zelf, die nu zoo verliefd op zijn firma is, zich niet door eigen energie tot die hoogte opgewerkt? Waarom moeten zij, die zelve gedaan hebben wat hun roem en glorie is, dat altijd in anderen afkeuren? Ook gij, meneer Jansen! hebt mij immers meermalen verteld, hoe gij eertijds goeden moed gehad hebt door eigen kracht en vlijt een rijk man te worden. Waarom mag ik dat ook niet beproeven?’
‘Dat is een heel ander geval,’ antwoordde Jansen. ‘U werd een firma kant en klaar als 't ware aangeboden. Er is geen oogenblik twijfel aan, of gij hebt 't in uwe hand gehad de erfgenaam van het mooiste handelshuis van Amsterdam te worden. Dat afteslaan noem ik voor 't minst roekeloos, en, in verband met de welwillendheid van uw oom, ondankbaar.’
‘Maar als ik u nu plechtig verzeker, dat 't mij spijt, maar dat ik niet anders heb kunnen doen?’ vroeg Frans....
Dat was een beroep op zijn gevoel, op zijn goed hart en, hoezeer hij in zijn boekhouderschap was versteend, daar kon, zooals wij weten, Jansen niet tegen. ‘Ik hoop, dat gij nooit reden zult hebben er berouw over te gevoelen,’ antwoordde hij daarom zoo onverschillig mogelijk. Daarop ging hij heen, ‘omdat de zaken voorgaan en hij maar een eenvoudig man was, die zulke hooge sprongen niet nam.’
Doch toen hij alleen op het kantoor zat en de lucht hoorde suizen in de stilte, en hij zich voorstelde hoe nu reeds voor de tweede maal de plaats achter hem was leeggeraakt, werd 't Jansen wonderlijk te moede en had hij al zijn bedaardheid noodig om niet weemoedig te worden. ‘We moeten toch zien wat wij nog voor den armen knaap doen kunnen,’ zei hij bij zichzelven. ‘'t Is waar. 't Is hier misschien wel wat klein en mogelijk te benauwd voor zoo'n jongen van achttien jaar. Misschien had ik 't op dien leeftijd ook niet

{==502==} {>>pagina-aanduiding<<}

uitgehouden, als ik niet reeds vandat ik begon te denken in den eerbied voor het kantoorleven was grootgebracht. We hadden dien knaap niet naar dat Eerloo en Ganderkerk moeten brengen..... Ondertusschen heeft hij niet, zooals die andere, gestolen en kan hij iedereen vrij in de oogen zien.’
Jansen twijfelde evenwel, toen hij er over nadacht, of de patroon wel te bewegen zou zijn Frans te helpen, 't zij door voorspraak of door directe hulp. Hij kende den stuggen aard van zijnen voormaligen vriend. Hij vreesde maar al te zeer, dat Frans de zaak nog zou verergerd hebben door zijn brutaal optreden. Ondertusschen mocht en zou hij, Jansen, niet nalaten te beproeven wat hij vermocht. Hij had immers aan de moeder van Frans en Marie beloofd, dat hij alles zou doen wat hij kon, alsof 't zijn eigen kinderen waren?
En ondertusschen vond Frans eene nieuwe teleurstelling bij West, van wien hij dit in 't geheel niet had verwacht. West scheen er werkelijk alles behalve mee ingenomen, toen Frans hem niet zonder emphase op de hoogte gebracht had. ‘Dat is alles heel mooi,’ zei hij, ‘en in verband met uwe romantische liefde voor Laura zeergoed te verklaren, maar de gevolgen, vrindje! zijn vrij wat minder mooi. Weet ge wel, dat alles, wat wij gewoonlijk den strijd des levens noemen, u op de stoep van het kantoor staat optewachten? En zijt gij wel zeker, dat ge daartegen opgewassen zijt? Er is een groot onderscheid tusschen moed en overmoed. Er behoort meer toe dan oprechtheid en eerlijkheid, om de duizende bezwaren, die u kunnen ontmoeten, te trotseeren. Natuurlijk staat uw recht om uw oom ondanks zijne welwillendheid te bedanken boven bedenking. Ik begrijp zelf niet, hoe iemand u daarvan in vollen ernst een verwijt kan maken. Maar geheel iets anders is 't, of gij uwe krachten niet overschat hebt. Eerst als ik daarvan de volledige bewijzen had, zou ik u met gerustheid zien scheiden van eene levensbestemming, die ik

{==503==} {>>pagina-aanduiding<<}

van den beginne af voor u niet hebt gewenscht. Zijt gij wel zeker, dat de moed u niet ontzinken zal bij de eerste moeilijkheden? Vergeet niet, dat de heele wereld u tot nu toe als op een fluweelen kussen gedragen heeft. Ge zijt nog nooit in 't vuur geweest, beste jongen!’
Frans antwoordde bescheiden, maar met waardigheid, dat hij de edele bedoeling van deze bedenkingen zeergoed begreep en wist te waardeeren, maar de vrijheid nam te vragen aan wien de schuld lag, indien hij nog niet had kunnen toonen, wat hij vermocht en wat hij wilde. Bovendien, toen Frits Eggink naar Amerika ging, had meneer West toen ook dergelijke bezwaren geopperd? En toch wat had Frits gedaan, om zooveel vertrouwen inteboezemen?
Op deze vraag had West (hij moest 't erkennen) niet zoo gauw een passend antwoord. Zelfs bemerkte hij met bevreemding, dat hij in waarheid destijds geen oogenblik bekommerd geweest was, ofschoon Frits evengoed als Frans voor het eerst in 't vuur ging. ‘Zou 't ook kunnen zijn?’ vroeg hij half overluid, ‘omdat ik Frits meer direct en onafgebroken onder mijn oog gehad heb. 't Is waar, omtrent dien jongen heb ik mij geen oogenblik bezwaard gevoeld...... 't Maakt een groot verschil wat men weggooit,’ zei hij daarop, rechtstreeks tot Frans gekeerd. ‘Ofschoon ik om alle firma's als zoodanig lach, zou ik mij nog eens tweemaal bedenken, als ik in uw geval geweest was.’
Zei West dit om zijn eigen geweten te sussen, of uit vrees, dat hij zich zou laten meesleepen door het enthousiasme van zijnen vroegeren leerling, die deze en andere bedenkingen telkens beantwoordde met een beroep op het onmogelijke en een schets van het vriendelijke Ganderkerk en den familiekring van Palm.
‘En speelt zekere mooie jongejufvrouw er ook niet eene belangrijke rol in, zoo niet de belangrijkste?’ vroeg West. ‘Mij dunkt, gij hadt moeielijk een meisje kunnen treffen, dat u door haar koninklijke verschijning meer aangevuurd

{==504==} {>>pagina-aanduiding<<}

en geprikkeld had tot 'tgeen wij, ouder en bezadiger menschen, eene dwaasheid noemen.’
Frans bekende, dat dit zoo was en hij had de voldoening, West door zijne schets van Laura eenigszins met het gebeurde te verzoenen. Zijns ondanks werd de oude coelibatair door de opgewondenheid van Frans toch meegesleept. Er waren zelfs momenten waarop hij bijna de onvoorzichtigheid gehad had te zeggen, dat de jonge man gelijk had. Als er eene vrouw in 't spel was, erkende West de zwakheid van zijne argumenten.
Nog aan den avond van dienzelfden dag had er, toen Frans volgens de afspraak van dien eigen morgen naar de Jonkerstraat was gegaan om Marietje aftehalen en tevens ook haar en Eggink met het belangrijke feit zijner ongenade bekend te maken, eene langdurige conferentie ten huize van Jansen plaats. Jansen zelf was daarbij een der figuren. De andere leden waren tante Gonne en West.
Zelden, 't moet erkend worden, was eene vergadering, ofschoon stuk voor stuk hevig misnoegd over de roekeloosheid van den gemeenschappelijken vriend, zoo eenstemmig in haar advies, dat men hem niet aan zijn lot mocht overlaten, maar zien moest wat er nog uit de schipbreuk te redden viel. Met algemeene stemmen werd eindelijk besloten, dat tante Gonne daarvoor de eerste pogingen zou doen. Immers tot groote verbazing van haren broer en de ongeveinsde bewondering van West, deelae zij mee, hoe ze vroeger reeds een lans met den machtigen patroon gebroken had en toen niet zonder roem uit het slagveld was teruggekeerd. Nu daarom was 't dan ook maar het beste, dat zij de operation leidde en den eersten aanval deed.

Frans vond vader Eggink in een ongewoon gedrukte stemming. Marie, die naast zijn hoogen stoel zat, had kennelijk geschreid. ‘Och, vertel 't hem maar dadelijk

{==505==} {>>pagina-aanduiding<<}

zei de oude man, toen Frans dit met verbazing opmerkte en vroeg wat er gebeurd was. ‘Ik zal het wel te boven komen, jongeheer Holster! maar als je zoo iets rauwelijks op 't lijf valt, dan heb je niet altijd zoo dadelijk je geloof en je catechismus bij de hand...., maar 't zal wel weer terecht komen. De oude Eggink heeft 't nog wel kwader gehad en de groote God leeft altijd nog.’
Hij liet na dit gezegd te hebben het hoofd achterover in zijn stoel vallen en sloot de oogen, alsof hij liefst met zijne gedachten alleen wilde gelaten worden.
Marie vertelde nu op haar eenvoudigen, maar diep meelijdenden toon, hoe de onder-officier, die aan den overkant woonde en indertijd aan Frits beloofd had een oogje op den ouden man te zullen houden, eergisterenmiddag bij baas Eggink gekomen was en hem zonder veel omhaal verteld had, dat hij een kwaden brief van Frits had gekregen, waarin iets stond dat hem zeker erg treffen zou en dat hij daarom zelf maar even was komen overloopen, om hem den brief voortelezen. Uit dien brief was gebleken, dat de vader van Frits op een allertreurigste manier aan zijn einde gekomen was, ja, ofschoon Frits 't zooveel mogelijk bemanteld had, dat hij gestorven was zooals hij geleefd had en nieuwe schande gebracht had over den eerlijke naam, dien hij droeg. Wat er eigenlijk gebeurd was, kon hij uit zijn brief evenwel niet recht gewaar worden. Doch er zat een andere brief voor Eggink zelven in en daarin zou alles misschien wel opgehelderd worden. Overigens had Frits geschreven, dat hij zich diep ongelukkig en eenzaam gevoelde, maar toch nog aan geen terugkeeren kon denken. De patroons in Nieuw-York hadden hem juist in de laatste weken zulke mooie aanbiedingen gedaan en hem het vooruitzicht geopend over een paar jaar als hun agent naar Europa terugtekeeren, dat hij, hoe sterk hij ook naar de Jonkerstraat verlangde, niet geloofde, dat zijn grootvader 't zou goedkeuren, als hij die mooie kans liet voorbijgaan.

{==506==} {>>pagina-aanduiding<<}

Neen,’ viel Eggink haar in, ‘dat zou grootvader zeker niet, hoe dolgraag hij den armen jongen ook maar voor vijf minuten eens zien zou. We moeten ons verstand bij mekaar houden en die kwade dagen zullen ook wel overgaan. Grootvader is taai en zal 't nog wel een jaar of wat uithouden. Als 't zijn tijd is, zal hij tot de moeder van dien jongen kunnen zeggen, dat hij zijn geluk nooit in den weg gestaan heeft. Vertel nu ook maar, jongejufvrouw Holster! wat er in den brief van Frits aan mij stond. We moeten dezen beker geheel uitdrinken, lieve kinderen! Daarna zal 't wel zachtjes aan beter worden.’
Marie reikte om aan dit verlangen te voldoen den brief van Frits, die op de tafel lag, aan Frans over, en deze las het treurige verhaal van den dood des rampzaligen, zooals dit met al de verschooning, die een trouw kinderhart maar kan bijbrengen, gegeven werd. ‘Lieve grootvader!’ schreef Frits, na eenige regels tot voorbereiding waarin nog eens breed werd uitgemeten hoe vol hoop en moed hij geweest was, toen ze samen naar Kansas getrokken waren. ‘Ik heb nu met eigen oogen gezien, hoe gevaarlijk het is, geen vast en geregeld werk te hebben, zich zoo maar als 't ware aan het toeval overtegeven en van den eenen dag op den anderen te leven. Helaas! dat ik dit heb moeten leeren uit het voorbeeld van den man, voor wien ik alles, tot mijn leven toe, zou gegeven hebben om hem te behouden, wiens goede naam mijn eenige erfenis zou zijn, om wien ik u, mijn besten, braven grootvader, verlaten heb. God weet, dat 't mij een namelooze smart kost dit neerteschrijven. Toch zal de les, hoe hard ook, voor mij niet verloren gaan. Zooals gij weet, waren we hier vol hoop aangekomen. Ik meende, evenals vader, dat 't vrijere leven voor hem eene heilzame verandering zou teweeg brengen; dat hij hier ver van zijne oude vrinden in regelmatig en vast werk zijn geluk zou zoeken. Ik verzeker u, dat dit ook vaders oprechte voornemen was, en dat 't in den beginne wezenlijk goed ging.

{==507==} {>>pagina-aanduiding<<}

Maar u kunt u niet voorstellen, welk uitvaagsel van menschen zich hier verzamelt. 't Is niet te beschrijven vanwaar ze al niet komen opdagen en hoeveel gemeens en slechts ze in hun schild voeren. Er zijn er bij, die meer dan één vonnis tot hun last hebben, geloof ik. Zelfs zij, die met goede voornemens beginnen, zijn binnen veertien dagen bedorven door den omgang met de anderen. Zoo ging 't vader, helaas! ook. Door de zaken, die ik hier voor mijn kantoor te doen had, moest ik hem dikwijls alleen laten, en daar ik overtuigd was van zijn oprecht verlangen om al het gebeurde weer goedtemaken, heb ik misschien al te gauw vertrouwd, dat 't beter zou gaan. Och, grootvader! was ik maar wijzer en voorzichtiger geweest! Ik weet, dat mijn vader zich om mijnentwil goed gehouden zou hebben. We waren in de laatste weken vooral zoo innig vertrouwelijk en gelukkig. Maar hij was te zwak en te goed van hart voor die anderen. Ze hebben hem, eer ik het beletten kon, meegesleept. Toen ik merkte, dat 't weer in de war was, was 't al te laat.’
Frits had blijkbaar niet verder kunnen schrijven. 't Was boven zijn kracht gegaan het vreeselijke uiteinde van zijn vader te schetsen. ‘Lees inliggend bericht, dat ik uit een dagblad geknipt heb,’ schreef hij. ‘Ik heb de vertaling er bij geschreven. ‘'t Zal u alles meedeelen. God weet, dat ik 't u had willen sparen als ik niet juist door de publiciteit bevreesd moest zijn, dat u 't toch vernemen zoudt.’
Het courantenbericht vermeldde in de gewone termen van een Amerikaansch nieuwtje, hoe men weer een treurig voorbeeld van drift en misbruik van sterken drank had kunnen zien in de misdaad en den akeligen dood van eenen Hollander, die zich voor korten tijd met zijn zoon daar ter plaatse had neergezet. Op zekeren dag met eenige anderen uitgegaan, hadden ze twist gekregen en had de bedoelde Hollander een zijner makkers in drift overhoop gestoken. Naar het kort recht van de pionniers der beschaving hadden de overige wilden daarop den schul-
{==508==} {>>pagina-aanduiding<<}
dige naar de willekeurige bepalingen van de Lynchwet gevonnisd. De ijdele hoop, dát de overheid deze ongeroepen rechters behoorlijk straffen zou, besloot dit korte bericht. ‘Ik vrees,’ had Frits met eigen hand daaronder geschreven ‘dat zelfs dit niet zal geschieden. De wetteloosheid, die hier nog heerscht, geeft daarvoor waarlijk geen grond. God weet, dat ik 't ook niet begeer. 't Eenige wat wij doen kunnen, is voor de ziel van mijnen armen vader bidden.’.......
Frans lei den brief, nadat hij hem ten einde toe gelezen had, eerbiedig op de tafel. ‘Arme kerel!’ zei hij halfluid. ‘'t Is vreeselijk met zulke feiten aan een vader te moeten denken.’
‘'t Was Gods wil,’ zei Eggink. ‘We mogen met den Heer niet twisten, hoe hard 't ook zij. Dat zou zijne brave moeder ook gezegd hebben, en die is nu bij God in den hemel.... Jongeheer Holster!’ vervolgde hij na een oogenblik gezwegen te hebben. ‘Herinner je altijd, wat ik meermalen gezegd heb: als je daarginder niet met een schoone rekening komt, dan is 't al net precies als hier. Frits ziet nu Goddank ook in, dat hij 't weer in de groote steden zal moeten gaan zoeken. Dat wegloopen naar de bosschen en de eenzame plaatsen, lijkt ons menschen niet. Die niet deugen wil, deugt nergens.’
't Was uit deze woorden duidelijk, dat de oude man ook zelfs nu, bij dit verpletterende bericht van den dood zijns zoons, niet kon nalaten aan Frits en de directe gevolgen van het gebeurde voor dezen te denken. ‘Hij gaat nu gelukkig weer naar Nieuw-York, jongeheer Holster! en zal zijn brood op de gewone manier gaan verdienen, zooals 't een eerlijkmanskind past. Als er nu maar iemand is, die hem af en toe een goed woord geeft en hem een riem onder 't hart steekt. Anders gooit hij den boel misschien nog in de war en komt naar zijn ouden grootvader terug, voordat hij is waar hij wezen moet. Ik moet meneer Jansen eens vragen of 't niet goed zou wezen als wij aan

{==509==} {>>pagina-aanduiding<<}

die patroons schreven. Een goed woord vindt een goede plaats en mij dunkt ik zou wel kans zien om die meneeren intepakken. Wat ze niet voor hem deden, dat deden ze dan misschien voor zijn armen grootvader.’
Eggink eenmaal op dit denkbeeld gekomen, werkte het nog verder uit, en werd onder de voorstelling, dat hij op die manier misschien nog iets voor zijn kleinzoon zou kunnen doen, werkelijk kalmer. Het gebeurde met zijn zoon raakte eenigszins op den achtergrond en de gedachte aan Frits nam zooals gewoonlijk het geheele terrein in bezit. Vooral toen Marie, die hem kende, deze stemmingaanwakkerde en 't eene plan voor 't andere na opperde, was hij weldra geheel daarin verdiept. ‘Ik zou met hulp van mijn kleine secretaris,’ zei hij vriendelijk en met een dankbaren blik op haar, ‘wel zoo'n mooien brief schrijven, dat ze den jongen net zoo lief kregen als ik, en dan was hij ten minste niet heel alleen.....’
Frans had onderwijl ook in gedachten verdiept gezeten. De woorden van Eggink klonken hem in de ooren, alsof ze heel uit de verte tot hem kwamen en antwoord zochten te geven op eene vraag, die hemzelven betrof, en hem reeds maanden lang gemarteld had. Op eenmaal sprong hij op en vroeg kortweg:
‘Meneer Eggink!..... wat zoudt u er van zeggen als ik eens naar Frits toeging?’
Dat was of er een bom in het vreedzame vertrek gevallen was!.... Marie keek verbaasd haren broeder aan, en baas Eggink rees half uit zijn stoel.
‘Wat ik zeggen zou... als.... gij?’.... vroeg hij....
‘Ja,’ herhaalde Frans, ‘als ik ook eens naar Amerika ging, om Frits gezelschap te houden, om hem trouw te helpen als 't noodig is, om hem te troosten en door hem geholpen en onderricht te worden, hoe ik daarginder ook mijn fortuin moet maken, en samen terugtekomen?’....
‘Wat ik daarvan zeggen zou?... Wel, als 't niet te gek was, als ik niet begreep dat dit niet kon, als ik niet wist

{==510==} {>>pagina-aanduiding<<}

dat gij hier veel te mooie vooruitzichten hebt en die niet zult weggooien om.... mijn armen jongen te gaan troosten’.... zei de oude egoïst,.... ‘dan zou ik zeggen, dat een engel of God zelf u dat had ingegeven,.... maar dat kan immers niet?’....
‘Meneer Eggink!’ viel Marie hem in de rede, ‘'t spreekt immers van zelf, dat dit niet kan.’
‘Luistert eens even een oogenblikje naar mij,’ zei Frans nu zoo bedaard, dat Marie haar schrik voelde wijken.
‘Luistert en laat ons verstandig overleggen.’ En hij vertelde hun wat er in Driebergen gebeurd was.
Behoeft 't gezegd te worden, dat Marie onder dat verhaal beurtelings bleek en rood werd, dat het lieve kind niet kon nalaten nu en dan de handen angstig te vouwen, alsof ze hem smeek en wou niet voorttegaan, omdat dit alles toch zonder twijfel niet waar kon wezen. Alleen, juist toen hij vreesde dat ze doodelijk zou verschrikken, bleef zij schijnbaar ongevoelig. Bij de mededeeling zijner vrees, dat oom Melder 't ook haar zou doen misgelden was 't alsof het haar niet aanging. Toen hij geëindigd had, was dan ook haar eerste woord: ‘Wat zal dat een teleurstelling voor meneer Jansen zijn! Hij meende 't zoo goed met u.’
‘Meneer Jansen weet reeds alles,’ zei Frans. ‘Hij was heel vriendelijk, ofschoon ik niet ontkennen kan, dat 't hem eene erge teleurstelling was. 't Kostte mij ook veel 't hem te vertellen. Daar ik vroeger terug was, dan wij berekend hadden, ben ik eerst naar hem gegaan, voordat ik hierheen kwam.’
‘En tante Gonne?’ vroeg Marie.
‘Meneer West, wien ik 't ook reeds heb meegedeeld, zou 't haar gaan vertellen. Hij zou haar ook zeggen wat ik niet genoeg herhalen kan, dat 't mij geducht spijt zoovele goede menschen teleurtestellen... maar dat ik niet anders kan handelen. Gij wilt toch niet, dat ik mijzelven verachten zal, en sterven van ellende?’... -
Marie lette niet op het melodramatische en ongerijmde

{==511==} {>>pagina-aanduiding<<}

van deze laatste woorden. ‘Weet Laura van uw besluit?’ vroeg zij, alsof zijzelve er nauwelijks bij betrokken was en alleen om anderen denkende.
‘Herinner u ons gesprek van heden morgen maar’ antwoordde Frans. ‘'t Was niet waar, dat ik gedroomd heb wat ik u vertelde. Ik heb in Ganderkerk met Laura breedvoerig alles besproken.’
‘En Laura heeft Zondag hare belijdenis gedaan!’ zei ze weder verbaasd.
‘Juist daarom. Hare belijdenis en mijn besluit zijn op denzelfden bodem gegroeid.’
Dat was Marie te hoog. Toch herinnerde zij zich hare verklaring van 'smorgens en, zonder eenigen aandrang van zijn kant, zei ze: ‘Ik meen dat gij mij gevraagd hebt of ik een eerlijk stuk grof brood verkoos boven fijner, dat ons niet toekomt. Vroegt gij dat toen reeds met een bepaald doel?’
‘Ja,’ zeide hij; en hij voegde er bij, hoe pijnlijk hem de gedachte was, dat zij door zijne schuld misschien van ooms verdere gunst zou moeten afzien. ‘Zoodra ik aan 't verdienen ben, is 't niets meer,’ zei hij vol zelfvertrouwen, en met warmte.... ‘maar tot zoolang bezwaart mij de gedachte aan uwe toekomst meer dan ik u zeggen kan.’
Zij scheen het gewicht van dit bezwaar niet zoo sterk te voelen, als hij gevreesd en verwacht had. ‘Maak u daar niet bezorgd over,’ zei ze. ‘He neem maar een heel klein plaatsje in en tante Gonne zal daarvoor wel raad schaffen. Zoudt ge denken, dat ik de handen niet uit de mouw kan steken?’ vroeg ze, terwijl zij glimlachte door de tranen, die de zorg over Frans haar in de oogen geperst had, heen. ‘Ik kan immers ‘onder de menschen’ gaan totdat gij terugkomt’......
‘In dat geval,’ zei baas Eggink, ‘leg ik beslag op u, juffertje! Je weet, dat ik al lang naar een huishoudster omkijk. Dat zou juist iets wezen wat mij leek’.....
De drie onschuldige en eerlijke gezichten, waarover in

{==512==} {>>pagina-aanduiding<<}

het laatste halfuur zoovele en velerlei verschillende aandoeningen heengegleden waren, keken bij deze woorden elkaar met blijde verrassing aan. 't Was merkwaardig hoe ras zij met den stand van zaken vertrouwd waren; en 't merkwaardigste van alles was deze eenvoudige alles afdoende beslissing.
‘Ik word oud’ zei baas Eggink ‘Ik heb 't niet willen weten, maar ik moet iemand hebben, die mij oppast. Als u bij Frits in Amerika zijt, jongeheer Holster! kunnen wij met ons beiden hier over u en mijn braven jongen zitten praten. Mijne kamer wordt dan veel beter in orde gehouden, en de zon zal hier ook schijnen als 't donker is.’
Baas Eggink keek zijne jonge vrinden triumfantelijk aan. Hij vond die beeldspraak galant en niet onaardig voor een kruier; Frans en Marie knikten hem daarom toe.
Was 't dan niets, het uitzicht op een paar millioen verloren te hebben? Wat 't dan niets, verbannen te zijn van de Keizersgracht? Was 't dan niets, zijn heul in de Jonkerstraat te moeten zoeken en het aanbod van een man als Eggink interuilen tegen de gunst van meneer Melder? Meneer Melder, wat zoudt gij u geërgerd hebben als gij er bij geweest waart, en ditmaal niet zonder reden!

En ondertusschen ging tante Gonne haar eigen weg - Zij was gewoon de dingen op haar manier te doen, en te doen zooals zij 't goed vond. Daarom liet ze zich ook niet afleiden, toen Marie haar in substantie vertelde, wat er bij baas Eggink bepraat en besloten was. ‘Gekheid! lieve meid,’ zei ze, ‘we moeten eerst zien wat er uit de schipbreuk te redden is.’
De kleine dame vermeed de eerstvolgende dagen Frans te ontmoeten. Als zij hem toevallig alleen tegenkwam had ze altijd haast, en toen hij, onrustig over dat kennelijk opzet van haren kant, haar rechtstreeks aanklampte,

{==513==} {>>pagina-aanduiding<<}

zei ze, dat zij zich voorstelde hem zoo gauw mogelijk bedaard en rustig te woord te staan. Ze had nu geen tijd. Er was allerlei drukte in de huishouding, waarvoor zij haar hoofd en handen uitsluitend noodig had. En ondertusschen stelde ze hare batterijen op, en richtte zij hare stukken.
Eerst moet Jansen een brief aan meneer Melder schrijven. Toen die met norschheid en wrevel beantwoord werd, moest hij er een tweeden overheen zenden. Zoowel in den eersten als in dezen werd met alle kracht op het gevoel van Melder gewerkt. Al de herinneringen aan zijne zuster werden opgewarmd, terwijl de schuld van Frans met de zwartste kleuren geteekend werd, maar verontschuldiging vond in zijne jeugd en gebrek aan ervaring.
Toen op den tweeden brief geen antwoord kwam, werd er kortweg gevraagd, wat er met Frans moest gedaan worden en even onbewimpeld geïnformeerd, wat de patroon omtrent zijn nichtje besloten had. Als terloops werd daarbij melding gemaakt van het voornemen van Frans om naar Amerika te gaan. Als meneer Melder hem daar voor de middelen verschafte en de noodige aanbevelingsbrieven meegaf, zou men dit als een weldaad beschouwen. Ook zou men dankbaar zijn als Marie op denzelfden voet en dezelfde voorwaarden als tot nu toe bij de Jansens blijven mocht. Op dit schrijven volgde eene kennisgeving van meneer Melder, dat hij binnenkort zou overkomen, en alles persoonlijk met zijnen boekhouder regelen.
Dat achtte tante Gonne een gunstig teeken en op zekeren mooien dag, toen de hemel alle menschenkinderen vriendelijk toelachte, trok zij daarom hare stoute schoenen aan en stapte in den trein, die haar naar Driebergen zou voeren. ‘Het ijs begint te ontdooien’ zei ze bij zichzelve ‘'t is nu tijd om hem te gaan spreken. Als ik 't nu niet waarneem, gebeurt er misschien 't een of ander waardoor de heele boel weer bedorven is.’..... en even dapper als altijd, wanneer zij eenen ongelukkige kon red-
{==514==} {>>pagina-aanduiding<<}
den of ook maar zijn tong verkoelen, ging zij lijnrecht op haar doel af.
Tante Gonne kwam erg vermoeid bij het buiten van meneer Melder in Driebergen aan. Ze was niet gewoon zoover in de heete zon te wandelen. Toch liet ze zich dadelijk aandienen, en stond, toen meneer Melder binnenkwam, als een soldaat op haar post. Zonder omwegen vertelde zij, wat het doel van haar komst was. Zij vertrouwde, dat meneer Melder evenals de vorige maal toen ze hem gesproken had, naar de stem der natuur zou luisteren.
Evenals de vorige keer was Melder ook nu weer sterk getroffen door de wonderlijke vrijmoedigheid of liever vrijpostigheid van het kleine menschje. Hij keek haar een poos met ongeveinsde verbazing aan. Toch gebeurde 't ook nu weer, dat hij juist op het oogenblik, waarop hij boos wou worden, zijn toorn door haar zachte stem en haar trouwhartig gezicht voelde ontwapenen.
‘'t Schijnt, dat gij altijd komt om de kinderen in uwe bescherming te nemen, als ze tegen mij in opstand komen, jufvrouw Jansen!’ zei hij, doch hij zei 't met een glimlach, die een goed voorteeken mocht heeten. 't Kwam hem zoo wondervreemd voor, dat juist dit kleine, nietige menschje tegen hem in 't veld durfde verschijnen. ‘Mijn neef heeft alle verdere onderhandelingen onmogelijk en overbodig gemaakt. Hij verlangt zijn eigen weg te gaan. Ik zal de laatste zijn om hem dat te beletten.’
‘Uw neef weet niet wat hij wil’ antwoordde Gonne. ‘Als hij niet zoo jong en onervaren geweest was, zou hij de zaak heel anders hebben aangevat en u niet beleedigd hebben door zijn heftig optreden. Hij zou dan ook zeker niet in gebreke gebleven zijn u behoorlijk vergiffenis te vragen voor den toon, waarop hij u van zijn komst verwittigd had. Hij is nog zoo jong, meneer Melder! en daar hij nu toch heengaat, zou 't, dunkt mij, eene Christelijke daad zijn, als u hem hielpt om in den vreemde zijn weg

{==515==} {>>pagina-aanduiding<<}

te vinden en wat meer menschenkennis optedoen. Ook zou hij u dan gewis zegenen, als hij aan het gebeurde terugdenkt.’
Tante Gonne sprak nog lang in dezen geest over het onaangename geval en deed vooral krachtig uitkomen, hoe wreed en onchristelijk 't zou zijn, Marie in de gevolgen van Frans' onvoorzichtigheid te laten deelen. En ook nu weer won ze haar pleidooi door haar vast vertrouwen op haar goede bedoeling en de omstandigheid dat meneer Melder in den grond der zaak ‘zoo kwaad niet was.’ Met dezelfde standvastigheid, waarmee zij zoo dikwijls bij stervenden de betere natuur had opgeroepen om haar recht te laten gelden boven zelfzucht en eigenzinnigheid, dreef zij ook nu den demon van den gekrenkten hoogmoed op de vlucht en vervolgde hem tot hij zich in velden noch wegen durfde vertoonen.
Nu moet ik er aanstonds bij vertellen, dat zij zonder 't te weten, een minder edele en fiere bondgenoote had. Immers mevrouw Melder, door vroeger ondervinding wijs geworden en de boog niet al te strak willende spannen, had haren man reeds gewezen op de wenschelijkheid om ook nu alle opspraak te vermijden en volle bevrediging te geven aan 'tgeen hij misschien het waarnemen van zijn plicht zou noemen. ‘'t Is misschien 't beste’ had zij gezegd, ‘dat de jongen maar zoo gauw mogelijk en schijnbaar met uw goedvinden, 't land uitgaat. 't Meisje is bij Jansen uitstekend op haar plaats. Ze zou daar gevoegelijk kunnen blijven.’
Was 't nu misschien tengevolge van de toevallige overeenstemming tusschen dezen diplomatieken raad en de meer Christelijke inzichten van Gonne, dat meneer Melder zich liet overhalen tot 'tgeen door beide partijen van hem verlangd werd? Wie zal het, bij zooveel raadselachtigs als er in het menschelijk hart omgaat, uitmaken? Zeker is 't, dat tante Gonne ook nu weer zeer voldaan over haar tochtje thuis kwam.

{==516==} {>>pagina-aanduiding<<}

Toen zij daarop aan Frans vertelde wat zijn oom besloten had, gelukte het haar hem te overtuigen, dat er, ondanks de eerste weigering, in die laatste handreiking niets beleedigends lag. Frans moest het beschouwen als eene verzoening met iemand wien hij - alles goed bekeken - niet bejegend had met dien eerbied waarop diens jaren en de nagedachtenis hunner moeder hem aanspraak gaven.

En zoo gebeurde 't dan, dat deze roman, evenals de meeste feiten en verwikkelingen in het leven, veel eenvoudiger, veel alledaagscher en veel verstandiger afliep dan een paar opgewonden jongelui 't zich hadden voorgesteld. Frans zou, zoo 't heette, met de volle toestemming van zijn oom naar Amerika gaan. Marie zou bij de Jansens blijven en zoo dikwijls zij wilde den ouden Eggink gezelschap gaan houden. Ze zou hem verder de brieven van Frits blijven voorlezen waarbij weldra zonder fout een grooter of kleiner opstel van de hand van Frans aan haar adres zou zijn ingesloten.
Laura, die in Amsterdam kwam toen het vertrek van Frans bepaald was, werd door de practische opmerkingen van tante Gonne, met wie zij weldra net zoo ingenomen was als de rest, overtuigd, dat Frans zeergoed een zelfstandig en degelijk man kon worden, al nam hij de laatste hulp van zijn oom aan en diens aanbevelingsbrieven naar Nieuw-York mee; terwijl domine Bos, die zich een oogenblik ernstig ongerust gemaakt had, of hij misschien op zijn ouden dag nog had meegeholpen om twee jonge menschen in hunne dwaze levensbeschouwing te stijven, zich daardoor wezenlijk verlicht gevoelde.
Gonne bewerkte zelfs, dat Frans in optima forma afscheid van zijn oom en tante ging nemen, waarbij 't zeer ordentelijk, maar ook zeer stijf toeging. Tante vooral, die alle reden had over den loop van zaken tevreden te zijn,

{==517==} {>>pagina-aanduiding<<}

deed haar best om den roem van Christelijke vergevensgezindheid, die zij in compagnie met haar man verdiend had, ongeschonden te handhaven.

West en baas Eggink brachten ook nu weder den jongen avonturier naar 't Nieuwediep. Zij beweerden, dat zij zich fiks en krachtig genoeg gevoelden om vrij zeker te durven beloven, dat ze hem en Frits zonder fout ook samen weer zouden komen afhalen, als de vrienden in het vaderland terugkeerden. ‘Dan zal 't ook spoedig bruiloft zijn in Ganderkerk’ meende West, terwijl hij den jongen man nog eens de hand drukte,’ en dan krijgt Amsterdam een nieuwe firma: Holster & Eggink. Daar rekenen wij stellig op.’
‘Dat beloof ik u,’ antwoordde Frans, terwijl hij de laatste sporen van tranen uit zijne oogen wischte. ‘Ik herinner mij nog, hoe gij ons, toen wij kinderen waren dikwijls op 't hart hebt gedrukt nooit moedeloos te zijn en nooit te wanhopen zoolang wij nog één hoofd en twee armen hadden. We zullen dat zeker nooit vergeten’....
‘Welnu! vader Eggink! zei West,’ dan is er ook alle reden om goeden moed te houden. Ik voor mij zou niet weten waarom iemand met een gezond hoofd, en twee stevige armen niet evengoed een kapitalist mag heeten als een millionair......

einde.



