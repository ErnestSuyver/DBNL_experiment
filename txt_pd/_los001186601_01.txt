
   
        
           
               Los en vast. Jaargang 1866
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Los en vast. Jaargang 1866 uit 1866.
               
               
                   
                       Door het hele werk zijn koppen tussen vierkante haken toegevoegd.
                   
               
           
           
           
               _los001186601_01
               DBNL-TEI 1
               
                   2016 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 0810 6103
               
               Los en vast. Jaargang 1866. S.C. van Doesburgh, Leiden 1866
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Los en vast. Jaargang 1866
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Los en vast. Jaargang 1866
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2016-03-08
               
                   AB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Los en vast. Jaargang 1866. S.C. van Doesburgh, Leiden 1866
 
Zie: https://www.dbnl.org/tekst/_los001186601_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 


    
    
       
{==I==} {>>pagina-aanduiding<<}

        LOS EN VAST
        
{==II==} {>>pagina-aanduiding<<}

        LEIDEN: BOEKDRUKKERIJ VAN A.W. SIJTHOFF.
        
{==III==} {>>pagina-aanduiding<<}

LOS EN VAST.

UIT DE BRIEFWISSELING

van een

LEIDSCH STUDENT.

Eerste Aflevering.

Leiden,
S.C. VAN DOESBURGH.
1866.

{==IV==} {>>pagina-aanduiding<<}


{==V==} {>>pagina-aanduiding<<}

INHOUD.
	Bladz.
Peter Runberg aan Jan De Wit	1.
	A propos van een bal. Slecht vertaald. Een vaste bodem? Rustig onderzoek? Wimpje's overgang. Een voorstel. Vrienden van Jacobus. Ontaarde zonen? Een citaat.
J.D.L. Huifman aan Jan De Wit	9.
	Fröbel-speculatie. Napoleon en Talma. ‘De Hinde in het bosch.’ Emma Berthold te Amsterdam. Theatrale waanzin. Een Rotterdammer in de hoofdstad.
Jan De Wit aan Peter Runberg	12.
	Een inleiding zonder excuses. Kerkelijke blijgeestigheid. ‘Wie ein Mühlrad im Kopfe.’ Een blik op 't asijl. De dood voor je studie. Elegische stemmingen. Iets over uitgaan. Een postscriptum.
S. Van Bergen aan Jan De Wit	20.
	Wat mevrouw De Wit niet droomde. Waar mijnheer De Wit een hekel aan heeft. Oom Sam wordt warm. Oom wordt vertrouwelijk. Oom beschouwt de zaken practisch. Een speculatieplan en een preek. Een standje en een dito. Hypothesen. Groote geesten. Vormen. Waarin we zijn vooruitgegaan. Consequent? Hoe 't er in de vrijmetselaarsloge uitzag. Als je een hond wilt slaan, kan je wel een stok vinden. Wat de chose is. Een telegram in spe.
Dokter Jozef Blom aan Jan De Wit	30.
	Voorbereidende maatregelen van meester Slender. Of men bij 't beroepen van een predikant volgens zijne overtuiging mag stemmen? De consulent van Mispelen. Stichtelijke overdrijving.
Ds. Kriegers aan Jan De Wit	34.
	Een vijftiger tegenover een twintiger. Geen deftigheden. Sympathie voor De Génestet. Gelukwensching met een ‘Sturm- und Drangperiode.’ Oog en hart voor de werkelijkheid. Zegen van het profetisme. Pierson.


{==VI==} {>>pagina-aanduiding<<}

	Een plastisch genie, niet philosophisch. Geen stedelijke denkprivilegies. Een tweeledig vraagstuk. Geen clericalisme. Het enfant terrible van prof. Opzoomer. Het causaal-verband en de organische chemie. Mogelijke preutschheid bij de beoefenaren van een vakwetenschap. De logica van al het bestaande. Empiristen zonder wezen. Een vers uit een ‘Zeitschrift für speculative Physik.’ Eenzijdig empirisme, niet voor rekening der moderne theologie. Gods persoonlijkheid. Religieusiteit zonder philosophisch bestanddeel. Een geïllustreerde Béranger. Anthropomorphistische bekrompenheid. De God van Jezus. Anthropomorphistische zwaarmoedigheid. Hegel niet zwaarder dan de Revalenta. Eenheid en verscheidenheid van philosophie en religie. Een boek van prof. Scholten. Dualisme en monisme. Liefhebben en verliefd zijn. Het supranaturalisme en de godsdienst van Jezus. Twee strepen. Pierson's would-be philosophisch clericalisme. Leven de denkers! Een zonderlinge figuur. Het supranaturalisme des Bijbels. Beteekenis en begin van den godsdienst. Het supranaturalisme van Jezus en dat der kerk tegenover elkander. ‘Wij blijven.’ Malcontenten van de linkerzijde: Pierson, Desiderius. Malcontenten van de rechterzijde: Evangelische christenen. Onmachtige theologie of philosophie. De dorpsdominé en zijn beschikbare tijd. Lust tot de behandeling van wijsgeerige quaesties. Exercendi ingenii ergo.
S. Van Bergen aan Jan De Wit	51.
	Steek houden. Practische beschouwingen. Vrees voor uitdrogen. Oom op de societeit. Wat er tegen vereenigingen is. Wat er vóór is. Conclusie. Hoe moeilijk 't is een definitie te geven. Veranderde lengtemaat. Elk zijn smaak en zijn vrijheid. Is 't een ploertenboel? Hoe oom met philisters omgaat. Excelsior! A la renaissance. Vijf stellingen. Een goede raad. Een treurig postscriptum.
Adam Thijssen aan Jan De Wit	64.
	De gevaren van het redacteurschap. De zeurende jongeling.
Jan De Wit aan Adam Thijssen	72.
	Een gepaste titel. Een zieke jongeling en een ziek vers. Een woord over parodieeren. Sentimentaliteit de ergste kwaal?
Rudolf Van der Maaten aan Jan De Wit	76.
	Wie is Jan Rap? Twee drietallen. Klaasje Zevenster. Dominé, zal dominé nog een kopje thee? Aanmerking van het volksblad. Een verzuim hersteld.








{==1==} {>>pagina-aanduiding<<}

[Los en vast 1866, eerste aflevering]

Peter Runberg aan Jan de Wit.

Utrecht, 31 Januari 66.

amice,

Kees is van avond naar een bal, en onze repetitie gaat dus niet door. Als ik 't wat eerder geweten had, zou 't beter zijn geweest, want ik zit nu met mijn avond wel een beetje in de war. Maar de heele wereld lijkt me tegenwoordig (onder ons gezegd) vaak een warboel; van mijn weekboekje af tot onze ministers en onzen veestapel toe. Had ik niet zulke brave, knappe vrinden als gij er ééntje zijt, dan kwam ik er niet, mijn beste jongen. Ik kan toch wel eens denken, dat ik er niet komen zal.
Een mooi begin, zult ge zeggen. Maar heb geduld, dit briefje zal nog mooier worden. Ik moet, primo, terugkomen op een chapiter waarop ik nog niet ben geweest, te weten de invitatiekaarten, die er zijn rondgezonden voor bovengenoemd bal. In 't Fransch gedrukt, Meneer, maar zonder den Franschen slag of tact. Zeg dat het chique is, maar voeg er bij dat het laf is. Ge zult er me pleizier mee doen. Wat beteekenen toch in 's hemels

{==2==} {>>pagina-aanduiding<<}
naam die flauwiteiten van Fransche briefjes en Fransche kaartjes? Schamen de lui zich voor d'r Hollandsch? Is het zoo'n heksentoer, zijn moedertaal te schrijven? Is het gemeen? Ik vat het fijne van de aardigheid niet, maar 't kan wel aan mij liggen. Laatst vond ik een kaartje van Piet op mijn kamer met ‘officier d'artillerie à cheval’ er op. Ik zou'm waarachtig van zijn ‘cheval’ kunnen afgooien. Die Meneer Kegge, uit de je weet wel, was een pedante vent met al zijn nederigheid, maar dat hij Barend den tuinman verzoekt zijn moêrstaal te spreken, heeft me altijd bevallen. Had hij 't den charmanten V. d. Hoogen aangeraden, 't zou de moeite niet waard zijn geweest.
Enfin, je ziet ik ben zelf voor een enkel Fransch woordje niet bang, al heb ik een paar malen in mijn leven bij De Vries gehospiteerd; maar men kan alles overdrijven zei Cats, en hij had gelijk. Als de Hollandsche natie niets anders was dan een boek van Helmers, dan kon ze voor mijn part verdwijnen van de aarde. De humanisten vinden misschien dat ze dat toch wel kon doen. Maar over de humanisten straks - als ze dan nog leven. Je moet weten, als ik van die schepsels spreek, komt me altijd een regel uit de syntaxis van Boot in de gedachte, waar van infusiediertjes sprake is, ‘qui unum tantum diem vivunt.’ Om op de Hollandsche natie terug te komen, lang zal ze leven! Ge moogt zeggen dat natie een abstractie is - wat mag men tegenwoordig al niet zeggen? - maar ge begrijpt met dat al heel goed wat ik bedoel, en meer nog dan Fransche kaartjes en briefjes, vervelen me die eeuwige vitterijen, waardoor sommige lieden in onzen gezegenden tijd elkaars argumenten ontduiken en elkanders humeur bederven.

{==3==} {>>pagina-aanduiding<<}

Van vitten gesproken, heb je de plaat in de Spectator gezien? Ik bedoel dat tafereel uit ‘den Protestantsch kerkelijken strijd.’ Daar heeft me de teekenaar achter onzen vriend Pierson (‘pauvre ami’ mag men, naar 't schijnt, toch niet zeggen) een leitje gezet met 2 × 2 = 4 er op. Hoe razend kleingeestig, hem nu nog eens die ouwe historie van twee appels maal twee appels te herinneren! Je moet het toch maar van je vrinden hebben. Één ding doet me intusschen voor dat Spectatorgenie genoegen. Het Fransch schijnt zijn fort niet te zijn. Les flots de l'humanité, vertaalt hij door een plas water met menschen er in. Slecht vertaald. Op die manier zou hij b.v. met behulp van Van Vloten ‘les flots du Spectator’ kunnen weergeven door een stroom van pons met Spectatormannen er in.
Ik mag overigens wel lijden, dat Pierson wezenlijk een ‘vasten bodem’ onder zijne voeten heeft gekregen. Vooral als hij daardoor zal komen tot ‘rustig onderzoek.’ Hij kan dan beginnen met zijn stukken over Homerus en Aeschylus nog eens na te zien, zou onze ouwe rector zeggen. Mij scheelt dat evenwel minder. Laat Pierson van die oude Grieken verhalen wat hij wil, onze burgerij zal er niet door ontrust worden, en de heeren van den litterarischen gerichte halen even de schouders op, inderdaad een zeer eenvoudige bezigheid. Toen onze niet-pauvre ami, eenige jaren geleden, kwam vertellen, dat Goethe geen Christen kon zijn, omdat hij in den Griekschen afkeer van 't menschelijk lijden deelde, toen heeft Dr. Lamping hem gesommeerd, met een nadere explicatie voor den dag te komen (Dr. Lamping nu mag, naar ik hoor, van de Grieken meepraten), en daarbij is 't gebleven... Die literaire strooptochtjes op geen ‘vasten

{==4==} {>>pagina-aanduiding<<}
bodem’ en zonder ‘rustig onderzoek’ kunnen zoozeer geen kwaad, tenzij voor den ondernemer zelven. 't Is er mee, geloof ik, als met die uitstapjes op kunstterrein, gelijk ‘Rigting en Leven’ ons heeft vertoond. Daar lezen we dat de kunst, om zoo te spreken, zuiver materialistisch is. De ‘peintre des âmes’ zal er geen dag korter om leven, denk ik. Daar lezen we verder, dat men vóór een schilderij staande, liefst niet moet zeggen: ‘Welk een schoon denkbeeld!’ Ik meende, zegt Pierson, ‘dat we over een schilderij spraken, en niet over een denkbeeld.’ Op mijn beurt meen ik, dat een schilderij zonder denkbeeld min of meer een denkbeeldige schilderij is. Ik geloof daarbij, dat voor het meerendeel al de beschouwingen over kunst, door Pierson ten beste gegeven, een overdrijving en mitsdien caricatuur mogen heeten van de ten onzent door Opzoomer verkondigde leer, dat een kunststuk zijn eigen verklaring met zich moet dragen, geen andere gedachte mag bevatten, dan die voor den kunstzin verstaanbaar is. Heb ik het mis, amice, zoo onderricht mij. Pierson zegt in zijn antwoord aan Réville, dat hij niet houdt van 't aanroepen van dooden. Misschien is 't hem ongevallig, dat wij zijn stukjes van vroeger oprakelen. Maar Pierson heeft ook ergens gezegd: ‘O psalm der opstanding, ruisch over onze graven!’
Om tot dat ‘rustig onderzoek’ weder te keeren, dit zou ik zeer gaarne zien, dat Pierson aan zijn theologische of anti-theologische brochures wat rustiger onderzoek liet voorafgaan, en desnoods het ‘nonum prematur in annum’ niet zoo in 't aangezicht sloeg. Wat is dat voor manier van doen, in zulke ernstige quaesties als hij behandelt, met potloodstrepen aan te komen. Als er een enkele streep

{==5==} {>>pagina-aanduiding<<}
doorloopt is 't al erg genoeg. Kerel, ik kan er dezer dagen meer dan ooit spijt van hebben, dat mijn beste moedertje er zoo tegen was, mij in de theologie te zien gaan. De oude liefde komt me vaak geweldig bestormen. Hoe verrukkelijk ik ook die Instituten vind, en hoe ongenadig gij Kerkmannen er tegenwoordig ook langs krijgt, dollen lust zou ik nog altijd hebben, u een handje te komen helpen, om den boel in orde te krijgen. Mij dunkt, er moet ergens een ezelskinnebakken zijn te vinden om er sommige philisters mee te verslaan. En ik zie den dag komen, waarop gij voor al den volke uw ‘vivat ecclesia!’ laat hooren, met een stem zoo jolig en vroolijk, als ooit een kerkstem geklonken heeft.
Hoe gaat het je tegenwoordig met de studie? Ik vraag het, omdat ik laatst, bij je oom aan huis, een muisje meende te hooren piepen van ‘uitscheiën’. Natuurlijk ben ik aan 't soezen geweest. Eer keert de Rijn weer tot zijn wellen, eer gij - gaat deserteeren. Maar een mensch moet zich tegenwoordig over niets verwonderen, en in elk geval is 't niet pluis dat ik in zoolang niets van u gehoord heb. Willem Van Hiel is verleden week tot de philosophie overgegaan. Ik wensch de faculteit met dat pronkje geluk. Het is me altijd een soort van bakersprookje geweest, dat Wimpje voor predikant zou deugen. Ik hou 't er voor, dat hij in zijn prille kindsheid een enorme stem heeft kunnen opzetten. Genoeg voor een baker om in zoo'n wicht een Domine te zien. Wimpje zegt nu, dat Pierson 't hem gelapt heeft. Ik hoor met mijn anti-supranaturalistische ideeën in de kerk niet t'huis, zegt Wim. Maar ik vermoed, dat hij geen flauw idee heeft van ideeën in 't algemeen, en van anti-supranaturalistische ideeën in 't bij-
{==6==} {>>pagina-aanduiding<<}
zonder. Hij heeft een grootmoeder dood aan de studie, ziedaar 't geval. 't Zal hem in de philosophie niet beter gaan. Ik heb graag een vasten grond onder de voeten, zegt Wim; daarom is hij van de zes dagen er maar zeven dronken. Jongens vent, wat een kool in de wereld. Een dag of wat geleden deed Van der Hummes zijn eerste voorstel. Hij zei dat hij 't met Jacobus hield. Weezen en weduwen bezoeken, en je zelven rein te bewaren van de wereld, dat was het ware. Al het andere wat vroeger en later voor godsdienst was uitgevent, had niets te beteekenen. Dat is de gewone redeneering van de lui, die 't met Jacobus houden. Of Jacobus 't met hen zou gehouden hebben?..
Ik weet niet, maar die snorkerij van dat reinbewaren, en weduwen- en weezenbezoek staat mij nooit erg best aan. 't Is toch, eerlijk gesproken, geen kleinigheid wat Jacobus wil. Niet, om je er zoo met een Jantje van Leiden af te maken. Maar enfin, de heeren moeten het weten. En God zij met de weeuwtjes en weezen, die in hun handen vallen. Je begrijpt, ik zeg niets kwaads van Van der Hummes. 't Is waarachtig geen kwâje vent. Edoch, zou onze meester zeggen, edoch hij en anderen van zijn soort, die het goed meenen, moesten begrijpen 1o. dat moraliteit nog geen godsdienst is, 2o. dat men door het zeggen dat Jacobus de man is, nog geen moreel mensch wordt. - Geloof me, al dat vornehm thun ten opzichte van religieuse voorstellingen, is koren op den molen van zeker slag van liên, die nu eenmaal het zout der aarde niet zijn, en zich de weduwen en weezen (de arme en leelijke althans) evenmin hard zullen aantrekken als hun eigen reinheid.

{==7==} {>>pagina-aanduiding<<}

Zeg niet, beste Jan, dat ik aan 't doorslaan ben, maar zeg toch eens spoedig iets, wat dan ook. Me dunkt, ik ben uw correspondentie niet gansch onwaardig.
Ge kunt uw gedachten over theologie, godsdienst en kerk, aan mij debiteeren, al beloof ik je niet, dat ik er altijd zoo voor gedisponeerd zal zijn als dezen avond. Een mensch heeft zijn moussons. Eén ding wil ik je bij deze gelegenheid nog zeggen. Schaam u nooit of nimmer voor uw moeder de kerk. Een mensch kan zich voor andere dingen schamen, b.v. voor zijn verkeerde voorstellingen van het karakter der Protestantsche kerk. Ze zijn, onder anderen, bij Pierson ruim voorhanden, en eigenlijk de weerlegging niet waard. Pierson zelf weet wel beter. Zou hij niet weten dat het Protestantisme van geen kerk wil hooren, die van meet af ‘fix und fertig’ is? Zou 't hem verborgen zijn, dat de kerk der protestanten naar het excelsior! van Jezus hoort? Wat praat hij dan van ontaarde zonen, die niet Trinitarisch, niet intolerant zijn, enz.. Ben ik van mijn eigen lieve moeder een ontaarde zoon, als ik man geworden op duizend punten anders denk dan zij? Ben ik een ontaarde zoon der menschheid, als ik de wijsheden en dwaasheden der voorgeslachten niet allen overneem? Ook wenschte ik wel eens te weten, of Jezus bij geval een ontaarde zoon van Israël is geweest. Of hij zijn afkomst verloochende dien dag, toen hij met het voldragen woord zijns levens te voorschijn kwam, om in den ouden tempel zelven aan den bouw van een nieuwen te beginnen. Onderricht mij toch, want vooralsnog komt mij de Heidelberger humanist dezer dagen niet half zoo helder voor als de waarlijk niet overheldere dito Catechismus. Misschien moest ik me in al die brochures niet

{==8==} {>>pagina-aanduiding<<}
zoo verdiepen; maar gelijk bekend is, oude liefde roest niet, en ik vind daarenboven altijd dat er nog iets te zeggen valt ten gunste van hen, die al zijn ze geen theologanten, niettemin belangstellen in de kerkelijke en religieuse crisis van dezen tijd. - Dat is een lange volzin, amice; mijn welsprekendheid loopt op een eindje; ik word langdradig. Als ik nu bij gelegenheid eens van u vernemen mag, wat de reden is van uw majestueus zwijgen, dan zult ge een gepaste nieuwsgierigheid bevredigen. Begin in dat geval maar niet met een inleiding vol excuses, want aan dat oor ben ik doof sinds ik bij Saphir gelezen heb, dat de onschuld van sommige menschen er zoo schmutzig uitziet, wijl ze er zoo gedurig hun handen in wasschen. A propos, je bent toch niet verliefd? 't Zou me niet verwonderen als Kees 't van avond werd. Een ruine voor je repetities, zoo'n bal! Adieu, ik ga nog wat lezen in Klaasje Zevenster, en met deze mededeeling thans punctum.
t.t.

peter.

Is het waar, dat je zusje in de maskeradeweek bij de Van Spaan's komt logeeren? Tegen dien tijd zal ik me dan laten presenteeren. Dat rijmt. Er steekt ten minste niets ongerijmds in. Vergun mij, dat ik met deze fonkelnieuwe aardigheid besluite.
Vale.






{==9==} {>>pagina-aanduiding<<}

J.D.L. Huifman aan Jan de Wit.

Amsterdam, 4 Februari 1866.

amice!

Zouden de Fröbel-toestellen van Elise ook voor een prijsje kunnen overgenomen worden? Nu die inrichting gesjeesd is, zal toch dat een en ander wel verkocht worden. Doe mij het genoegen en informeer daar eens naar. Ge moet weten, dat hier eenige jongelui zijn, die zich onderling in het Fröbel-spel willen oefenen, en zonder nu, gelijk Elise zelve dat doet, Fröbel als den Paracleet te beschouwen, geloof ik toch, dat die methode hare nuttigheid heeft, zoodat ik beloofd heb eens over dat speelgoed aan u te schrijven.
Gisteren avond heb ik ‘de Hinde in het Bosch’ gezien, en dus ook Napoleon als Consul. Men zegt, dat de heusche Napoleon aan Talma wel eens een wenk gaf, als deze een enkelen keer wat geaffecteerd sprak. 't Ware te wenschen, dat deze of gene, - 't behoefde geen keizer juist te zijn, die het deed - zich eens tot Peters wendde, om hem even op de vingers te tikken, want waarlijk, het

{==10==} {>>pagina-aanduiding<<}
spel van dien heer is ook niet volmaakt. Trouwens, dat zou boter aan de galg zijn, zegt men, want die Amsterdamsche troep heeft bij het vermoorden van Emma Berthold getoond, dat ze voor goeden raad doof en voor billijke terechtwijzing onvatbaar is. Gelukkig, dat de Rotterdammers verstandiger waren en van Cremers bescheiden opmerkingen een wijs gebruik maakten, zoodat Emma op het tooneel van onze Maasstad luisterrijk weer is opgestaan.
Wat nu overigens Peters betreft in de rol van Napoleon, men moet hem den lof geven, dat hij ‘gelukkige oogenblikken’ had. Verduivekaterd aardig was het, zoo goed als hij op Napje geleek. Toch blijft het waar, dat Peters, zoowel als Mevr. Kleine, hier in dit stuk zich niet in volle kracht konden vertoonen, daar ze hier niet krankzinnig mochten worden. Meen niet, dat er in dit laatste gezegde eenige bitterheid schuilt. Waarlijk, men moet al tevreden zijn, wanneer iemand op verdienstelijke wijze de taal en manieren van een gek nabootst. Zoovele gekken, die achter lessenaars en op catheders, ja zelfs op kansels staan te oreeren, spelen daar een spel, dat niet verdienstelijk is, al verdienen ze er dan ook den kost mee. En nu de beroemde ‘Biche au bois’ Hoor eens, balletten opvoeren, daar verstaan ze zich hier te Amsterdam zeer goed op. Het costuum der danseressen was zeer fatsoenlijk - natuurlijk wel magen-parade, zooals Alexander V.H. zou zeggen, maar dat behoort nu eenmaal bij het ballet. Het blijft toch ook altijd van ieders particuliere convictie afhankelijk, en is een punt, waarbij meer de smaak dan wel het geweten dient geraadpleegd te worden, of de mensch op bals en balletten niet wat anders mag wezen dan anders.

{==11==} {>>pagina-aanduiding<<}

In een comedie moet men niet nadenken en niet vragen naar ernstige dingen, maar anders zou ik wel eens willen weten, of die jonge, knappe meisjes van het corps de ballet, niet tot wat beters in staat zouden zijn, dan tot die exercitiën op de teenen van den linkervoet. Maar terwijl ik dat zoo aan mij zelven vroeg viel mijn oog op dezen en genen flaneur, die ook op zijn teenen stond, en toen dacht ik: Och kom, waarom nu juist zoo'n juffertje hard gevallen?... Er zijn toch zoo velen, die hun kost verdienen, met draaien en manoeuvres maken voor 't groote publiek.
't Speet me, dat onze Kees en Willem dat ballet niet eens konden zien, want die dansende radijzen, komkommers en wortelen in het laatste bedrijf, mitsgaders die vuurroode en dus gekookte kreeften, die zoo lustig in het water rondzwierden, zouden hen bijzonder vermaakt hebben. Wij volwassenen immers konden ons daarmee wel amuseeren.
Als ik vandaag met mijn zaken hier klaar kom, ga ik morgen weer naar Rotterdam. Het verveelt me hier ook al genoeg, om naar 't eigen huis te verlangen. Wij Rotterdammers hebben gewoonlijk spoedig onze bekomst van de hoofdstad. 't Is daar dan ook een dooie boel.
Na groete
t.t.

j.d.l. huifman.






{==12==} {>>pagina-aanduiding<<}

Jan de Wit aan Peter Runberg.

Leiden, 9 Februari 66.

mijn beste peter!

Ge moet niet denken dat ge de eenige zijt, die Saphir leest. 't Spijt me genoeg, dat ik me ter kwader ure de ‘Cabinets-Ausgabe in zehn Bänden’ heb aangeschaft. Heel wat rijp en groen bij mekaar voor meer geld dan ik eigenlijk missen kan. En dan moet ge op den koop toe later nog hooren hoe Heine over dat Weener heerschap denkt. 't Blijft evenwel de vraag, wie van de twee genoemde heeren de meeste dwaasheden heeft verkocht. In elk geval zijn die van Saphir de onschuldigste.
Dank me voor die inlichting, en ontvang dan een citaat uit Saphir en revanche voor het uwe: - ‘Een dag is voor mij gewoonlijk als een aspersie. Hoe meer ik met hem aan 't eind kom, hoe draderiger en houteriger hij wordt.’ Ge begrijpt, zoo'n citaat verliest altijd bij een vertaling. Ook begrijpt ge, dat Saphir's ervaring de mijne niet is, en niet van de meesten onzer Commilitones. Nog verder begrijpt ge, dat ik de spelling van het

{==13==} {>>pagina-aanduiding<<}
woord aspersie eens even in de woordenlijst van De Vries en Te Winkel heb opgezocht. En ten slotte ziet ge, dat ik er nu in geslaagd ben mijn brief met een vrij aardige inleiding te beginnen zonder excuses. -
Met al uw vlugheid van begrip zijt ge toch een gemoedelijk man, een beste kerel. Kom er maar rond voor uit, dat uw laatste brief ten doel had mij een riem onder 't hart te steken. Ge dacht: Jantje zit stellig bij de pakken neer, ik zal 'm eens wat opfleuren. En dat was een gedachte van je hart, beste vent. Volstrekt niet hors de saison. Ik heb tegenwoordig wel eens opbeuring noodig. Het wordt een theologiae studiosum in dezen tijd om den dood niet makkelijk gemaakt. En ik moet zeggen, uw brief heeft me goed gedaan, al moest ik er uit leeren, dat gij van nature geschikter zijt voor een kerkelijke betrekking dan ik.
Waarachtig, vroolijkheid is het halve werk. Gij zijt een gelukkig man, altijd even jolig. Een soort van temperamentsvirtuoos, zou Pruijs V. d. Hoeven zeggen. Ge hebt iets van Mark Tapley uit de Chuzzlewit. Had ik u altijd bij me, misschien stond ik niet zoo dikwijls in mist en regen. Weet ge, wat mij vaak benauwt? De gedachte, dat ik niet bijzonder veel zal bijdragen, om het in de kerk wat vroolijker te maken. Op dat punt maakt ge u illusies, vrees ik. Ik ben nu eenmaal geen aardige prettige jongen, en daarom juist ben ik voor de kerk niet geschikt. Zij heeft al klaagzangers genoeg. Dat eeuwige ‘miserere!’ huilt de eeuwen door in ihren heiligen Hallen. 't Is zonde en jammer. De kerkheiligen hebben er in den regel allen uitgezien alsof ze kiespijn hadden, of likdoorns of zoo iets. De schilderijen en de oratoria

{==14==} {>>pagina-aanduiding<<}
der kerk maken een mensch, nog melancholischer dan hij is. Zonde en jammer nog eens! Met wat meer levenslust zou die brave kerk vrij wat meer brave menschen gemaakt hebben.
Ik zie u lachen om deze uitweiding. Gij vraagt of ik heelemaal sip ben geworden, omdat ik zoo over de Roomschen aan 't tobben ben. Maar mijn lieve Peter, praat me niet van de Protestantsche jovialiteit. Er waait toch ook in ons kerkendom nog een soort van Catechismus-koeltje, (en geen kleintje ook), waarbij een mensch zijn hart voelt dichtknijpen. Zonde en dood en bloed en kruis zijn niet van de lucht. Groote goedheid, zet de ramen en deuren toch eens wagenwijd open, laat Gods zonnetje eens in de gewelven tintelen, laat de morgenwind alle spinrag en eeuwenheugend stof verwaaien. Laat de boeken eens inbinden, neen, herzien en vernieuwd worden door en door. Laat die schavotkleurige banken en schutten worden opgeruimd of anders - een verfje er over, as je blieft! Laat dien ongelukkigen preekstoel een el zakken, en twee el verwijden. Stuur dien kwast van een voorzanger naar huis. Laat - ja kerel, laat de heele boel anders worden.
Maar reken niet op mij, en in 't algemeen niet op het geslacht der aankomende kerkmannen. Want met weinig uitzonderingen is 't een geslacht van kniezers... Hola, nu wordt het te erg. Ik ben aan 't doorslaan. Ik zeg u, er zijn beste jongens onder, en eigenlijk gezegd - als een ander mij teekende, gelijk ik 't nu zelf gedaan heb, ik zou boos worden. Wacht even, dezen epistel verscheuren, dat gaat niet. Dat hoeft ook niet. Ge moogt me in mijn négligé zien, zoogoed als in mijn pontificaal. Ge zult, neem me niet kwalijk, zelf ook wel eens uw landerigheden hebben.

{==15==} {>>pagina-aanduiding<<}
Maar pour aller court, Petertje, wacht even, dan steek ik een nieuwe sigaar op en - ik ben al heel wat frisscher dan straks. Pergamus - in een vroolijker trant!
't Is waar, ik had je in lang niet geschreven. 't Ging me in den laatsten tijd, onder al die brochures enz. ‘wie ein Mühlrad im Kopfe herum.’ Daar heb je, primo, al de philosophische quaestien. Monisme, dualisme, materialisme, positivisme - als je maar eens beginnen wilt. Maar beginnen is niets; een eind te vinden dat bevredigt, that 's the question. Wie heeft gelijk? Scholten, Opzoomer, Vogt of Comte? Of hebben ze alle vier gelijk? Of geen van vieren? Daar zijn nog honderd anderen ook, die 't woord vragen. Is 't niet om aan 't malen te komen? Dan, de ‘Kirchenfrage,’ wat zal daarvan worden? Geen kerk, schreeuwt de een. Wel een kerk, maar jij er uit, roept de ander. Het komt mij soms voor, alsof de moderne predikanten, in verbazend korten tijd, het voorrecht hebben gekregen om De Genestet's ‘man van 't ware midden’ op zich zelven te gaan toepassen. Links de humanisten, rechts de orthodoxen. (Of andersom als ge wilt.) In het midden de mannen van 't... ‘Wij blijven.’ Heb ik het mis, of is er iets van aan? En indien - zult ge u dan verwonderen, dat ik soms een schuchteren blik sloeg op de burgerschool, dat groote asyl voor zooveel wegloopers? Beste jongen, 't was me dikwerf te veel, op de kroeg een mooie carembole te maken. Laat staan dan dat ik een epistolairen geest zou hebben gehad.
Ach lieber, wat heb ik verleden week gedaan? Daar kom ik me 's avonds op mijn kast, en vind het antwoord van Pierson aan Réville, en lees, en denk, ik schei er uit. 't Was, gelijk ik zei, niet voor den eersten keer dat die

{==16==} {>>pagina-aanduiding<<}
sublieme gedachte me bij mijn ooren trok. Maar ik geloof, dat ik dien ganschen dag gepraedestineerd ben geweest het land te krijgen. Longum est narrare, en daarom moet ge zelf u maar voorstellen al wat een theoloog uit zijn humeur kan brengen: aardigheden links, mistroostigheden rechts. - Enfin, ik schei er uit, dacht ik, en ‘tausend Teufel riefen lachend: Amen!’ In een geweldig transport ben ik me daar aan mijn goeien oom Sam gaan schrijven. Wat ik gezegd heb, weet ik niet precies meer. Maar het liep meest over vormen en nog eens vormen en altijd vormen, waarmee ik zei niet overweg te kunnen. Natuurlijk, met mijn scepticisme kwam ik niet voor den dag. Liever word ik koloniaal, dan oom Sam op zijn eerlijke, vrome hart te trappen. En buitendien, er zijn oogenblikken waarin ik zoo weinig sceptisch, zóó bepaald religieus ben, al zeg ik het zelf, dat ik me honderdmaal bedenken zou, vóór ik in naam van mijn philosophie bij Oom den ongeloovige zou willen uithàngen.
Domine Kriegers, dat is iets anders. Die kan een stootje velen; 't is een kerel met een kop. Ik ben dan ook dienzelfden avond met mijn heele zwaarte, of laat mij liever zeggen, zwaarmoedigheid tegen hem aangevallen. Eenmaal zoo aan den grond zittend vond ik goed, eens ter deeg uit te pakken. Zooals gij weet, is Kriegers mijn Domine, gelijk de dames zeggen. Dus hij had recht op mijn gezeur. Als ik hem maar niet boos heb gemaakt, want ik heb doorgeslagen. Maar hij is een kapitale vent, en zal mij tienmaal nieuw leven toevoeren, tegen dat ik hem éénmaal met mijn argumenten of geen-argumenten doodsla.
Eén ding begrijp ik al vast, hij zal me raden dat ik wat geregelder moet gaan studeeren, en hij zal gelijk heb-
{==17==} {>>pagina-aanduiding<<}
ben ook. Die brochures en al dat tinnegietersgepraat over en weer in couranten, societeiten, spoorwagens, spectators enz. 't is de dood voor je studie en voor je rust. Met dat al heeft De Keijser me met zijn ‘dolende herder’ opgeknapt. In langen tijd las ik geen polemische schriftuur, die zóó hout snijdt. De groote quaestie van het Godsbegrip wordt er wel niet verder door gebracht; maar de heer Pierson is voorloopig in een hoek gezet, en 't spijt me niemendal. Het wordt tijd, dat de heer Pierson eens tot die heilige stilte der doofstommen inga, die hij op 't Rotterdamsche congres zoo begeerlijk heeft genoemd. Ik vermoed, dat hij er én als Doctor én als mensch niet minder door zou worden.
Ge ziet nu, mijn waarde, dat ik kwaje dagen heb doorleefd, maar aan de betere hand kom. Die domine Bol uit Klaasje Zevenster heeft me ook wat opgevroolijkt. Later moeten we over dit boek nog eens praten. Als ge Kees spreekt, zeg hem dan dat Mina V.L. geëngageerd is. Dat 's, geloof ik, de 27ste, die zijn neus voorbij gaat. Hij zal er geen zier minder pret in zijn leven om hebhen, want hij heeft over de 27ste evenmin ernstig gedacht als over de eerste. En toch, vertel het hem, en ik wed, dat hij een paar dagen zijn best zal doen, een gezicht te zetten van
Ich weiss nicht was soll es bedeuten,


Dass ich so traurig bin?....
Die dwaze Kees met zijn eeuwige verliefdheden en elegische stemmingen. Ik zie 'm nog gedurig in die positie van verleden zomer, toen hij een koud handbad nam, om

{==18==} {>>pagina-aanduiding<<}
zijn snoepige glacétjes te kunnen aantrekken. Toen dat niet hielp - 't was in de hondsdagen - ging hij de lieve handjes op de marmeren steenen in de vestibule afkoelen. Jongens kerel, dat gij beiden naar Utrecht en ik naar Leiden moest! We waren zoo 'n aardig spannetje. Maar enfin, alles heeft zijn pro en contra in de wereld, en ik geef de hoop nog niet op, dat we met ons drieën in eenzelfde dorp komen. Burgemeester, notaris, predikant, en alle drie leden van den kerkeraad. O liefelijk ideaal!....
Uw relaas over Wimpje en Van der Hummes en de Jacobusvrienden - bijna had ik geschreven: Jacobijnen - was alleen de port van uw brief waard. Maar over dit punt en al de andere vermakelijkheden van uw geschrijf kan ik nu niet meer uitweiden. Genoeg, dat ge mij verkwikt hebt. Van mijn zusjes logeerplannen weet ik ter wereld niets. Wel weet ik, dat de Van Spaan's prettige lui zijn, waar ge hoe eer hoe beter aan huis moet zien te komen.
Op het punt van families en ‘uitgaan’ schijnt gij nog de oude pessimist. Precies alsof ge een theologant waart. Ik wil geen kwaad meer spreken van mijn faculteitgenooten, maar - maar - den socialen sociaal te zijn, dat hebben de meesten nog niet geleerd. Ik heb evenals gij een hekel aan al die Fransche salonachtigheden, en die ‘officier d'artillerie à cheval’ moest veroordeeld worden, voortaan in een bokkewagentje te rijden. Maar als mijn aanstaande collega's in hun academietijd wat meer menschelijks hadden, ze zouden zich in later tijd niet zoo op hun domineschap te goed doen. Veel verwaandheid van morgen is niet anders dan reactie der verlegenheid van

{==19==} {>>pagina-aanduiding<<}
heden. Dat 's mijn opinie, en hiermee heb ik de eer te zijn

t.t.

jan.

P.S. Laat Kees u niet wijs maken, dat Mina een engel is. Ze heeft een lief gezichtje, maar 't is altijd hetzelfde gezichtje. Ik geloof, dat zij het 's morgens uit een étui haalt, om 't er 's avonds weer in te doen, zonder dat zij 't gebruikt heeft. Is ze tóch een engel, dan is 't er een zonder ziel, en dan kon ze even goed een pop zijn. Over die soort van engelen kunt ge meer lezen in Hamilton's Mémoires de Grammont.
Voortaan s.v.p. geen postscriptum meer, in naam van den goeden smaak!






{==20==} {>>pagina-aanduiding<<}

S. van Bergen aan Jan de Wit.

Amsterdam, 2 Februari 66.

waarde neef!

Uw laatste brief heeft me geen pleizier gedaan. Ik vind heel goed, dat ge zegt, zooals ge 't meent. Maar ik vind 't ongelukkig, dat ge meent, wat ge zegt. Wie had dat ooit kunnen denken? Zoo dikwijls ik uw brief las en herlas, kwamen mij de schoone woorden voor den geest van den dichter, die in lang niet meer van zich liet hooren: ‘Dat droomde uw moeder niet,’ en wat er verder volgt. Ik ken alleen dien eersten regel van buiten, of dien middelsten; maar 't geheel is zoo aandoenlijk. Neen! dat droomde uw moeder niet. En uw vader ook niet. Uw moeder! Wat zal zij er van zeggen, als ze hoort, dat uw lust voor het domineschap voor een groot deel, zooals ge 't uitdrukt, op de flesch is? En uw vader? Wat zal hij zich 't geld beklagen, aan uw opvoeding ten koste gelegd. Dat is nu alles verloren. Waarom zond hij u naar de Academie? Om de kerk te helpen dienen en opbouwen, en u alzoo een fatsoenlijke positie in de maatschappij

{==21==} {>>pagina-aanduiding<<}
te bezorgen. En nu wilt ge overgaan tot de rechten, waar uw vader zoo'n hekel aan heeft, omdat die advocaat hem laatst zoo leelijk bij den neus heeft gehad, en de rechtbank ook niet altijd den rechten weg gaat. Neen! ik heb het hart niet, om, zooals ge vraagt, uwe ouders te prepareeren en met uw bezwaren en plannen bekend te maken. Ik zou 't niet over mij verkrijgen kunnen, mijn goede zuster, uw moeder een schrik aan te jagen, die haar voor heel haar leven kwaad zou doen, en haar man, mijn zwager, uw vader, in drift te zien opstuiven over de verregaande roekeloosheid en onbezonnenheid van zijn zoon, die niet alleen zijn toekomst wegsmijt en de kerk niet meer verlangt te dienen, maar die haar wil verlaten, vertrappen, vernietigen, als hij kan. Want dat wilt ge, al staat 't er niet met ronde woorden. Ik kan er warm onder worden. Ook kan ik er weemoedig onder worden. En als ik dat laatste word, dan denk ik: ‘misschien komt Jan nog tot inkeer, en verblijdt hij zijn oom met het bericht: ‘“Ik blijf.”’ O! die twee woordjes, - hoe zouden zij mij 't harte goed doen! Want ik houd van de kerk: ik heb er zooveel aan te danken. Ik herinner mij zoo menig ernstig, hartelijk woord van den domine: en zoo menigmaal ben ik uit de kerk gekomen, veel beter gestemd, veel ernstiger en toch opgeruimder, veel braver, dacht mij, dan ik er ingegaan was. En sinds vader en moeder u van der jeugd af voor den kansel bestemden, was 't mij een ideaal, dat een lid onzer familie, een neef van mij, een steunpilaar van de kerk, een domine worden zou.
Zou ik dat ideaal nog mogen behouden, of liever herwinnen? Och! denk eens aan die twee woordjes.
Hoor eens, Jan! Ik heb niet veel verstand van godge-
{==22==} {>>pagina-aanduiding<<}
leerdheid en kerkelijke zaken. Ik heb 't altijd te druk gehad met mijn kantoor, om daar voor liefhebberij wat aan te doen. Maar ik heb toch iets gelezen en meer gehoord, en, wat 't voornaamste is, ik heb, Goddank! mijn gezond verstand. En dat gezond verstand zegt mij, dat, als ik iets heb aan de kerk, een ander er ook wel wat aan hebben zal. En dat ik er zelf veel aan te danken heb, zou u menig voorval uit mijn leven kunnen leeren. Kom, ik wil eens recht vertrouwelijk met u zijn, en net doen, alsof ik niet uw oom, maar een van uw familiaarste vrienden was.
Ge moet dan weten, misschien weet ge 't ook al, dat 't in den handel niet altijd even eerlijk gaat. Een koopmans geweten is ruim, zegt men daarom. Nu kwam er onlangs een koopman bij mij, die voor heel soliede bekend staat, en sloeg mij in vertrouwen een plannetje voor, dat vrij wat winst zou kunnen afwerpen. Maar dan moest men 't heel slim overleggen, en er een ander in laten loopen. Hij stelde 't mij zoo mooi voor, en verzekerde 't zoo apodictisch, dat die in den handel zijn voordeel niet zocht een gek was, dat handel eigenlijk beteekende, zoo goedkoop mogelijk te koopen en zoo duur mogelijk weer af te zetten, en dat een ieder op zijn ‘qui vive’ moest zijn, om geen schade te loopen: - hij stelde dat alles zoo mooi voor, dat ik niet weigerachtig was mee te doen, en slechts een paar dagen vroeg om mij te decideeren. Onder die dagen was een Zondag. Ik ging ter kerk. Ik hoorde preeken over den tekst (ge weet wel, waar die staat) dat men matig, rechtvaardig en godzalig moet leven in deze tegenwoordige wereld. Bij dat tweede punt kreeg ik 't te kwaad. Ik hoorde daar van eerlijk-
{==23==} {>>pagina-aanduiding<<}
heid, goede trouw, liefde voor anderen, allemaal dingen, die ik wel weet en heel goed weet ook, maar die mij toen bijzonder frappeerden, in verband met de zaak, die ik overdacht. Ik nam aanstonds 't besluit, mijn handelsvriend te bedanken, als hij terugkwam. En toen ik hem bedankt had, was ik tien- en honderdmaal gelukkiger, dan mij de som, die wij samen hadden kunnen winnen, zou hebben gemaakt. Zeg eens, heb ik dat nu aan de kerk te danken of niet?
Ik houd er van de zaken practisch te beschouwen. En nu ik toch eenmaal aan den gang ben, zal ik u dat andere ook maar vertellen. Misschien hebt ge 't wel gemerkt, toen ge met de zomervacantie hier waart, dat 't tusschen uw vader en mij niet al te best in orde was. De oorzaak laat ik daar: hij zei, dat ik schuld had, en ik zei het omgekeerde. Maar hij was boos op mij, en ik op hem: en als wij mekaâr tegenkwamen, dan knikten wij wel zoo wat voor ons fatsoen, maar 't ging niet van harte, en in mijn binnenste bonste 't dan altijd een beetje. Ik meende, hij moest 't eerst tot mij komen om van verzoening te spreken; maar hij kwam niet, misschien omdat hij van zijn standpunt er net zoo over dacht als ik. Zoo ging 't een tijd lang voort. 't Was een onpleizierige verhouding. Als ik hem tegenkwam, was ik meer dan een halven dag van streek. Ik kom in de kerk en daar hoor ik preeken over.... over een tekst, dien ik ook al weer kwijt ben, maar waarin voorkwam, dat men er niet tegen moest opzien 't eerst de hand der verzoening toe te reiken, dat de minst schuldige dit 't gemakkelijkste kan doen, dat het ware grootheid is beleedigingen te vergeven, dat liefde de adel is der ziel, en al wat zoo geheel en al paste op de verhouding tusschen

{==24==} {>>pagina-aanduiding<<}
uw vader en mij. Ik wist dat alles wel, heel goed; maar of het was, om den ernstigen toon, waarop de prediker 't zei, dan of het was, omdat het direct sloeg op mijn positie, ik was diep getroffen, en nam me voor uw vader dadelijk op te zoeken en te zeggen: ‘'t moet uit wezen, man! daar heb je mijn hand.’ En 't was me op dat oogenblik zoo wonderlijk goed: ik had zoo 'n weemoedig prettig gevoel, dat ik 't onmogelijk beschrijven kan. En ik meende een paar tranen te zien glinsteren in de oogen van uwen vader, ofschoon er een glimlach speelde om zijne lippen, en een warme handdruk mij verzekerde, dat zijn hart ook weer warm, dat is, vroolijk en vredig klopte. Dat hebben wij toch te danken aan de kerk, zou ik meenen. Mijn stand bracht mee, dat ik alles uit een practisch oogpunt beschouw. En dan vraag ik met het oog op die twee uit duizenderlei gevallen: doet de kerk geen nut?
Zeg nu niet, dat was zonder de kerk ook wel te recht gekomen. Dat weet ik niet, en gij ook niet. Ik houd niet van schermen in de lucht, of, zooals ge dat in uw geleerde taal noemt, van hypothesen. Dit alleen weet ik zeker, dat ik die betere gedachten in de kerk heb opgedaan; althans daar zijn ze me zoo machtig geworden, dat ik er naar leven moest. We hebben van tijd tot tijd, geloof ik, zoo 'n opwekking wel noodig. Ons geweten moet tusschenbeide eens wakker geschud worden; anders valt 't in slaap. Ons geestelijk leven, heb ik wel eens gehoord, moet van tijd tot tijd opgewonden worden als een klok, of wilt ge liever, gevoed, onderhouden, gelijk dat de voorwaarde is van elk leven. Als ik bij voorbeeld door bijzondere omstandigheden in een paar dagen de Courant niet in handen krijg, of geen tijd heb de politieke be-
{==25==} {>>pagina-aanduiding<<}
richten te lezen, dan gaat de lust voor de politiek aan 't kwijnen: ik ben niet meer op de hoogte: het politieke leven gaat er uit. Zoo verbeeld ik mij ook, dat 't met godsdienst en zedelijkheid is. Als ik er niet van hoor (want voor lezen is er zoo weinig gelegenheid) dan gaat de lust langzaam aan 't minderen: het godsdienstige leven gaat er uit. Er zijn groote geesten, bij wie dit niet het geval is, die altijd opgewekt, vol geestdrift, vol liefde voor de godsvrucht zijn. Maar dat zijn ook heele groote geesten: en ik vermeet mij niet mijn nederig persoontje daaronder te rekenen. Ik zou ook wel eens willen weten, wie in den lande daartoe behooren. Gij spreekt van Mijnheer Huët (ge moest hem niet zoo familiaar ‘Koentje,’ noemen, als ge ten minste niet zoo bijzonder met hem geliëerd zijt, wat ik zeer hoop!) ge spreekt van Dr. Pierson en van anderen, die de kerk verlaten hebben, ge spreekt van de Spectatoren, die bij monde van den Heer Desiderius de handelwijze dezer heeren hoog verheffen. Maar ik ben niet genoeg op de hoogte, om te weten of deze allen groote geesten zijn. Schrijf mij bij gelegenheid, of zij zoo heel 
groot, zoo onverbeterlijk groot zijn. 't Is waar, dan hebben zij de kerk niet noodig. Maar dan heeft de kerk misschien hen noodig. Of eigenlijk weet ik niet, of 't wel zoo groot is, voor de heele wereld te toonen, dat je zoo groot bent?.
Ik weet wel, ge schrijft, dat ze andere redenen hebben om de kerk te verlaten. Zij vinden haar vormelijk, onnatuurlijk, heerschzuchtig en wat niet al. Maar als er geen liberaliteit was in de wereld, dan zou ik dat toestemmen. Nu evenwel niet. Al wat zij tegen de kerk hebben, geldt van de Roomsche. En van de Protestantsche kerk, in zoo-
{==26==} {>>pagina-aanduiding<<}
ver, tegen haar beginsel, daarin nog iets van den Roomschen zuurdeesem is overgebleven. Maar, ik bid je, welk verstandig man in onze kerk hangt nog aan vormen als zoodanig? Welk verstandig man loopt een domine na, die zijne hoorders wil imponeeren met twee vooruitstekende, tegen elkaâr geplakte handen en een diepe grafstem, of anderszins met een zoetsappig gelaat, uit welks mond een stroom van declamaties vloeit, (en bleef het daar maar bij!) de een al holler en hooger dan de andere, zoodat het is om gevoelig te worden, alleen uit vrees voor een ongeluk? Waar is de domine, die nog de oude, deftige domine wil zijn, zonder zich belachelijk te maken, en bij mannen van gezond verstand, zooals ik en anderen, of anderen en ik, in eens alle crediet te verliezen? We zijn heel wat vooruitgegaan in dit opzicht. Dat wil ik niet miskend hebben. We kunnen nog veel meer vooruitgaan. Dat wil ik ook niet miskend hebben. Maar laat ons, in 's Hemels naam den tijd afwachten. Dat moet ik ook doen in mijne zaken: anders gaat het nooit goed. 't IJzer moet gesmeed worden, als het heet is; maar als het nog lauw of koud is, sla er dan maar op, 't helpt je niets.
Maar de vormen moeten weg, zegt ge in navolging van de groote geesten. Waarom moeten die weg? Wordt 't dan aan iemand in onze kerk verboden te zeggen, dat 't vormen zijn en niets meer dan vormen, die geestelijke dingen moeten aanduiden en goede, stichtelijke gedachten opwekken? Als dat verboden was, dan hadt ge groot gelijk. - Maar nu.... ik weet 't niet: daar zit zeker wat anders achter. 't Is misschien de natuurlijke afkeer, dien een geest van vormen heeft: een groote geest heeft dan natuurlijk een grooten afkeer. Vormen afschaften - ga

{==27==} {>>pagina-aanduiding<<}
je gang! Maar dan moet men consequent zijn. Dan schaf ik ook den vorm af, om midden in den winter mijn hoed op straat af te nemen, als mij iemand tegenkomt, dien ik ken, en met wien ik niet zoo dagelijks converseer. Dan ga ik, als ik bij iemand een visite breng, en ik heb er lust in, zoo lang als ik ben op de kanapé liggen, en bedank er wel voor op te staan, als er bij voorbeeld eene dame binnenkomt. Dan loop ik in mijn kantoorjas en met een lange pijp in den mond een grachtje of een singeltje om, en neem tusschenbeide mijn vrouw, uwe tante, op haar pantoffeltjes, onder mijn arm mee. Dan doe ik, in één woord, een heelen boel dingen, waarvoor de wereld den neus optrekt, zeggende met gansch eigenaardige minachting: ‘dat is geen man van vormen.’
Vormen.... maar waar zijn ze niet, en waar zijn ze niet noodig voor zinnelijk-geestelijke menschen, bij wie het stoffelijke altijd de drager moet zijn van het geestelijke, zooals laatst de Domine heeft gezegd? Vormen.... ze zijn overal, niet het minst in de vergaderingen van hen, die zich tot de meest verlichten rekenen. Hebt ge wel eens gehoord van de vergadering der loge? Ik ben geen vrijmetselaar. Ik ben er niet bang voor; maar ik ben het toch niet. Maar ik heb wel eens een kamer gezien, die ingericht was voor de intrede van een nieuw lid, of voor de uitvaart van een overledene. 't Zag er dan somber en akelig uit. Iets van een koude rilling ging me door de leden. Rondom heen was de kamer behangen met zinnebeeldige teekens en inscriptiën, wit op zwart. Een zwarte catheder voor den spreker, een zwarte driehoekige lessenaar met een bijbel er op, een doodkist met een doodkleed er over, een hoop zand en een spade daarnaast,

{==28==} {>>pagina-aanduiding<<}
en vele andere vreemde dingen maakten het ameublement uit. Men verhaalde mij, dat het nieuw aangenomen lid in die kist moest gaan liggen, zoolang de rede des sprekers duurde, met het doodkleed over zich..... Ik vraag u, zijn dat geen vormen? 't Is waarlijk te hopen voor den man, die in de kist moest: althans, zonder die hoop was hij er zeker niet zoo goedsmoeds ingegaan. Nu vind ik deze vormen wel ietwat overdreven en lang zoo eenvoudig en daarom zoo plechtig niet, als in onze kerk. Maar wie heeft ooit op deze vormen afgegeven? Worden de leden der loge niet juist geteld onder de meest verlichte en beschaafde mannen van 't land? Of zou men er niet over durven spreken, omdat er zooveel groote hanzen en adelijke heeren in zitten, en onze Prins Frederik grootmeester is? Ge ziet toch maar weer: ‘als je een hond wilt slaan, kan je wel een stok vinden.’ Men houdt niet van de kerk. Dat is de chose. Waarom niet? Dat laat ik aan ieders beleefdheid over. Maar als men uitvaart tegen de vormen, dan zeg ik dat men 't niet weet of niet wil weten, dat men onverstandig of onrechtvaardig is, en dat men in beide gevallen den stok verdient waarmede men de kerk zou willen slaan.
Gij ziet, ik neem 't voor de kerk op. Maar ik heb er nog veel meer voor te zeggen. Dat kan ik nu evenwel niet doen; want ik heb geen oogenblik tijd meer. Ik stel wel ten hoogste belang in de toekomst der kerk en in uwe toekomst, maar zaken gaan voor. Ik hoop gauw weer eens een uurtje te kunnen uitkippen, om u te schrijven. Wacht tot zoo lang met uwe decisie! Ik heb nog heel wat in de mars. Maar mocht ge al overtuigd zijn door hetgeen ik in deze epistel heb aangevoerd, en hebt

{==29==} {>>pagina-aanduiding<<}
ge soms geen tijd om 't mij te schrijven, omdat ge misschien naar de colleges moet, loop dan even het telegraafbureau binnen, en telegrapheer die twee gezegende woordjes: ‘ik blijf.’ Dan blijf ik ook, maar dat doe ik toch in allen gevalle,

uw oom,

s. van bebgen.






{==30==} {>>pagina-aanduiding<<}

Dokter Jozef Blom aan Jan de Wit.

Mispelen, 4 Februari 1866.

amice!

Als ik geweten had, dat er hier zoo spoedig eene vacature zou komen, en ik dus zou moeten meedoen bij die beroepings-historie, 'k had nooit de benoeming tot diaken aangenomen. Maar ik dacht destijds, dat ik dit postje zou kunnen waarnemen, zoo ongemerkt, zonder er veel voor te doen of te laten. Wie had ook kunnen denken, dat die goede Stroom zoo onverwacht zou uitstappen! Wij verliezen veel in hem. Hij was een brave, hupsche man. Nu krijgen we hier een proponentje; waarlijk, ik zie er tegen op, want die eerstbeginnende domine's zijn dikwijls lastige kwanten. Zij meenen gewoonlijk, dat er nu eerst voor de gemeente een goede tijd aanbreekt, nu zij komen om te hervormen en oude, ‘ingekankerde’ misbruiken af te schaffen. In dat vertrouwen laten ze dan soms op den dag der intrede de gemeente zingen:
Dit is de dag, de roem der dagen.

{==31==} {>>pagina-aanduiding<<}

Inmiddels wilde ik wel dat die roem der dagen maar gekomen was, en we dus die drukte en dat gehaspel van het ‘op beroep preeken’ enz. achter den rug hadden. Daar er niet voor eene weduwe of minderjarige kinderen behoeft gepreekt te worden, kunnen we met de beroepingszaken zonder verwijl aanvangen. Daags na de begravenis kwam Meester Slender dan ook reeds mij uitnoodigen tot het bijwonen van eene vriendschappelijke samenkomst, waarin we vast eens over 't een en ander van gedachten zouden wisselen.
‘Nademaal de bijeenkomst geen officieel karakter zal dragen, doch slechts in officieusen zin zal dienen verklaard te worden, zoo heb ik gemeend mij zelven daaraan niet te kunnen onttrekken, wat meer zegt, ik heb, met gemeen overleg, besloten het gezelschap te mijnent te ontvangen.’ Zoo sprak de waardige onderwijzer, en hij heeft dan ook niet slechts de eerste, maar ook de twee volgende samenkomsten bijgewoond, en telkens een groot woord gevoerd.
In de eerste bijeenkomst werd de vraag aan de orde gesteld: ‘of men bij de keuze van een nieuwen leeraar al dan niet te rade zou gaan met de behoeften der gemeente,’ en bij eene volgende gelegenheid spraken wij lang en breed over het kritieke punt: ‘of een kerkeraadslid volgens zijne overtuiging mag stemmen.’ Deze laatste quaestie is bij meerderheid van stemmen aldus uitgemaakt: dat men het aan een iegelijks personeele overtuiging moest overlaten, of hij al of niet naar zijne overtuiging zou stemmen. Wat we omtrent het eerste punt hebben vastgesteld heb ik niet recht begrepen. Misschien heeft onze goede Slender mij op het dwaalspoor gebracht, daar

{==32==} {>>pagina-aanduiding<<}
deze toch bij kris en kras beweerde: dat men bij eene beroeping niet moest vragen, welke de geestelijke behoeften der gemeente zijn, maar alleen: Hoe worden onze medeburgers best opgevoed voor hooger leven? Het meest echter heeft mij verveeld de discussie over het: Apostolisch of Modern. Onze goede boeren weten op mijn woord de beteekenis niet, noch van de eerste noch van de tweede benaming. Gelukkig, dat het voorstel van broeder Snurk bijval vond, toen deze meende, dat men de kat eens uit den boom moest kijken, daar 't er vooral op aankwam, dat wij hier te Mispelen een fermen, knappen domine krijgen. ‘We moeten,’ zei Snurk, ‘maar goed uit de oogen zien, want de beste lijkent ons best, en als er nou onder de Apostolischen zoo'n beste is, dan nemen we dien, maar is er onder de Modernen een die hem de baas is, dan nemen we dien. Want,’ zoo eindigde Snurk, die tevens president-kerkvoogd is, zijn betoog, ‘nu wij er vijftig gulden bovenop gezet hebben, zoodat het tractement bijna negen honderd gulden bedraagt, nu mag het dan ook wel een van het bovenste plankje wezen.’
Nu is het twaalftal gemaakt, en aanstaanden zondag preeken No. 1 en 2. Bij het opmaken van de nominatie heb ik kennis gemaakt met den Consulent, die zwaar redeneerde over ‘de waardigheid des kerkeraads’ en in een gebed, dat precies elf minuten duurde, onzen lieven Heer op de hoogte bracht, hoe 't hier tegenwoordig te Mispelen gesteld is.
Dat genoemde Consulent veel van vergrooten en overdrijven houdt, had ik lang geweten, maar dat die zucht hem zelfs onder het bidden bijbleef, dat had ik niet durven verwachten. En toch, waarlijk, hij kleurde veel te

{==33==} {>>pagina-aanduiding<<}
sterk, want om onzen lieven Heer te bewegen de runderpest te doen ophouden, herinnerde hij onder anderen, dat er ook hier in deze gemeente nog ongeveer zeven duizend waren, allen knieën die zich voor Baäl niet gebogen hebben. Nota bene, ons goede Mispelen telt nog geen zes honderd zielen.
Alle proponenten komen bij uw oom Stork logeeren. Nu, daar zullen ze 't goed hebben. De goede majoor is niet slechts een getrouw en ijverig ouderling, maar ook een uitmuntend gastheer. Trouwens, dat weet gij beter dan ik. Ik stel mij voor, dat oom u wel een getrouw en breedvoerig relaas zal geven van de preeken der onderscheiden candidaten, en van den indruk, dien zij preekende en pratende maakten. 't Is opmerkelijk zoo geheel als de oude heer, sinds hij zijn pensioen heeft genomen, voor kerkelijke zaken leeft. Gelukkig, dat hij een man is, die wars van alle partijzucht met eene geheel eenige onbekrompenheid het goede weet te waardeeren in orthodoxen zoowel als in liberalen.
Onze mooie Antje van den smid ziet er tegenwoordig niet te best uit. Dat droge kuchje bevalt me niet. 'k Wou dat ik, zonder ontijdige zorg te verwekken, haar aan 't verstand kon brengen, dat ze niet naar de kermis moet gaan. Maar 'k zie er geen kans toe.
Nu moet ik er weer op uit, want ik zie daar Jan Stevens het hekje binnen komen. Die komt zeker vragen, of ik eens naar zijn vrouw wil zien. Ik eindig dus, en noem mij more maiorum

t.t.

jozef blom.




    


{==34==} {>>pagina-aanduiding<<}

Ds. Kriegers aan Jan de Wit.

Negenhoven, 10 Februari 1866.

mijn waarde jonge vriend!

‘Daar komt de oude man voor den dag, ten minste de goede vijftiger tegenover den twintiger, die volstrekt en in de eerste plaats moet weten, dat hij nog jong is. Nu zal zich doen hooren, natuurlijk in naam der vriendschap, gepruikte wijsheid en grijzende ervaring, met een deftig woord van waarschuwing, vermaning en besturing, en wat dies meer zij. Allons, lezen wij!’ - Ja, lees maar, mijn jonge vriend, om u nog eens zoo te noemen, want van al die deftigheden zult gij hier niets vinden: dat gij ze anders verwacht, mij dunkt, ik zie het aan de beweging van uw gelaat, bij den titel waaronder ik u toespreek. Al ben ik over de vijftig, meen daarom niet, dat ik misschien wel een glimlach, maar geen hart heb voor De Génestet's ‘peinzensmoede’ of geen gevoel voor zijn lied: ‘Op des Geestes breede, diepe stroomen Drijven, zwerven, zoeken, lijden wij; Nachten dalen, hooge waatren komen.’ Integendeel. Geluk er mee, dat er ook in uw geestesleven

{==35==} {>>pagina-aanduiding<<}
een ‘Sturm- und Drang-Periode’ is aangebroken. Dat verheugt mij in mijn oud-leerling of oud-catechisant - gij ziet nu reeds, dat ik u geenszins met alle geweld uwe jeugd voor de voeten wil werpen - het verheugt mij, dat gij toont oog en hart te hebben voor de werkelijkheid des levens met zijn geheimzinnigheden en raadselen, die geen dogmatiek wegnemen, geen philosophie oplossen kan, maar waarbij in elk geval geen profeet zijn geloof verliest. ‘Maar toch, al gloeit soms mijn hoofd van smart - In U, mijn Schepper, vertrouwt mijn hart.’ Ik weet dat er van dit profetisme een goede dosis in u zit. Welnu, eet dan maar het brood van uw nadenken in het zweet uws aanschijns, licht dat het den geest der profetie des te krachtiger in u voeden, en u in elk geval behoeden zal, een prediker in de lucht te worden voor de kinderen der eeuw.
Het scheelt, trouwens, veel, welken leidsman gij bij uw nadenken kiest. En dan geloof ik, om het ronduit te zeggen, dat gij verkeerd zijt aangeland. Gij schijnt ten minste nog al gehecht aan Pierson. Al zijt gij juist geen persoon om te zweren bij een anderman's woorden, toch staat hij in uwe schatting op eene wetenschappelijke hoogte, die aan zijne uitspraken zekere wijding geeft. Gij weet wel, dat ik nooit met hem gedweept heb. Ik respecteer hem steeds als een man van rijke talenten; een meester in het teekenen van toestanden en weergeven van eigen indrukken, een plastisch genie, zoo gij wilt, maar een denker en doordenker uit één stuk, een man van diepe studie, die de vraagstukken der wetenschap in hunne beginselen weet na te sporen, een philosoof, die een helderen blik weet te slaan in den organischen samenhang van het

{==36==} {>>pagina-aanduiding<<}
geheel der dingen, voor zoover ze onder zijn bereik liggen, heb ik voor mij nooit in hem gevonden. Deze critiek mag wat aanmatigend klinken in de pen van een dorpsdomine, zooals ik ben, maar gij zijt evengoed een dorpsmensch, naar de plaats uwer geboorte, en ik weet niet, dat er op het gebied van het wetenschappelijk denken Stedelijke privilegies bestaan. Intusschen, gij kent mij genoeg om mij niet verkeerd te beoordeelen, of te meenen, dat ik er pleizier in hebben zou, bij de steenen, die thans tegen Pierson geraapt worden, ook nog eenen te voegen.
Maar het wordt tijd, dat wij ter zake komen. Gij hebt mij met uw schrijven, het eerste van dien aard, een groot blijk van vertrouwen gegeven. Mij, ‘aan wiens voeten gij eens hebt gezeten’ - om uw eigen ietwat vleiende uitdrukking te bezigen - vraagt gij om licht in de duisternis, die Pierson, vooral door zijne laatste brochure over: de moderne richting en de kristelijke kerk, heeft doen vallen op uwe ziel. Gij vraagt: of Pierson niet inderdaad gelijk heeft, dat de God der Modernen niets anders is dan het overal geldend causaal-verband, een God te koud, te abstract en levenloos voor uw gemoed, dat u behoefte doet hebben aan een God, tot wien ge kunt zeggen: Mijn ‘Vader, in leven en in sterven mijn Vader’? - of ook Pierson geen gelijk heeft, wanneer hij beweert, dat de godsdienst van Jezus onmiddellijk met een supranaturalistische wereldbeschouwing samenhangt, zoodat een anti-supranaturalist innerlijk met het Christendom heeft gebroken en dus de kerk behoort te verlaten? Op deze vragen komt uw schrijven in de hoofdzaak neer. Ik wil op mijne wijze trachten, ze te beantwoorden, onder één voorwaarde: dat gij mij ronduit elke bedenking,

{==37==} {>>pagina-aanduiding<<}
die mijn antwoord bij u opwekt of achterlaat, mededeelt. Want even weinig als ik sympathiseer met Pierson's standpunt, deel ik zijne kennelijke zucht, door zijn handelwijze van den laatsten tijd de gewetens der Modernen te willen meesteren. Zoo oud kan ik niet worden, of ik hoop altijd de oude te blijven in vriendschap voor u, en in haat tegen alle clericalisme.
Ik zie in Pierson het enfant terrible van prof. Opzoomer. Het positivistische element der Opzoomersche philosophie, in zoover zij, zonder het godsdienstig gevoel of de godsdienstige behoefte des menschen te miskennen, den godsdienst buiten den kring der wetenschap plaatst - dit element is gansch eenzijdig vleesch en been geworden in Pierson. Heeft de Opzoomersche philosophie geene plaats voor God, dan naast zich, maar dan wel degelijk naast zich: bij Pierson valt ook deze plaats voor God weg; hij houdt niets over dan het overal geldende causaal-verband. Zoo iemand durft zich empirist noemen! Of ja, laat hem dien naam behouden, indien hij er op gesteld is, maar dan is hij er zeker bang voor, de empirie goed bij het hoofd te vatten of haar in zijnen dienst uit te putten. Wat deze leermeesteres voor ieder wetenschappelijk onderzoeker omtrent het verband van oorzaak en gevolg te zeggen mag hebben, daarmee heeft zij in elk geval nog niet alles gezegd. Daarmee moge verklaard worden het product der verbinding van koolstof, waterstof, stikstof, zuurstof, zwavel, in het algemeen, maar volstrekt nog niet het oneindig variëerende typische karakter dier producten in het bijzonder; volstrekt nog niet, om iets te noemen, het empirische verschijnsel van de constante soorten der dingen, van de vaste vormen der kristallen,

{==38==} {>>pagina-aanduiding<<}
van de organische verbindingen die nooit minder dan twee aequivalenten koolstof bevatten en, voor zoover bekend is, nooit een oneven getal van diezelfde aequivalenten; volstrekt nog niet de logica van al het bestaande in zijn verband en samenhang, die de Geologen en Historici doet spreken van ontwikkeling, de Physici van natuurwetten, of, zoo deze heeren op dit punt wat preutsch zijn, zoo zij zich, naar den aard hunner vakwetenschap wat al te blind turen op de bijzondere verschijnselen om nog iets van een algemeene orde en regel waar te nemen, hen dan ten minste zeer zeker aan het logisch recht van hun eigen berekeningen en uitspraken doet gelooven. Ik weet wel, dat ik geen physicus van studie ben, maar dit weet ik trots den beste, dat alles, wat in het rijk der natuur is waar te nemen, zich ontwikkelt of vormt naar een bepaald plan, dat er in alles een idee leeft die het in zijn geheel beheerscht, - een idee niet achter de dingen of boven de dingen, als aparte substantiën, zoodat er zou zijn een idee-plant, een idee-dier, een idee-natuur enz., ook geen idee aan het begin der dingen, die alles bewerkt als het drijfrad van een groote machine: maar een idee, die één is met de natuur der dingen, de wortel van hun inhoud en vorm. Ik zou liever zeggen: ‘die in den grond het wezen der dingen uitmaakt,’ maar dat woord wezen wil er ook al bij de empiristen niet in: zij hebben geen wezen, zij hebben oogen, ooren, handen, voeten, en zoo het een en ander van dien aard meer, en wat zij hebben dat gebruiken zij gelijk het is, maar daarmee uit. Een wezen?.... het is om te lachen; wie ziet er iets van zoo'n wezen! In elk geval gaan zij op hunne beurt van de onderstelling uit,

{==39==} {>>pagina-aanduiding<<}
dat alles wat bestaat een typisch karakter draagt, waardoor het is wat het is in zijne soort: want als zij trouwen of ten huwelijk nemen, dan twijfelen zij geen oogenblik, of de menschennatuur zal weer te vinden zijn in de kinderen hunner hope. En toch geeft het enkele causaalverband hun voor deze onderstelling volstrekt geen grond, of zij moeten vergeten, dat ook weer de mensch, physisch beschouwd, een samengesteld product is, een organische verbinding van grondstoffen.

Vom ersten Ringen dunkler Kräfte 
Bis zum Erguss der ersten Lebenssäfte, 
Wo Kraft in Kraft und Stoff in Stoff verquilt, 
Die erste Blüth', die erste Knospe schwillt, 
Zum ersten Strahl von neugebornem Licht, 
Das durch die Nacht wie zweite Schöpfung bricht, 
Und aus den tausend Augen der Welt 
Den Himmel so Tag wie Nacht erhellt, 
Ist Eine Kraft, Ein Wechselspiel und Weben, 
Ein Trieb und Drang nach immer höherm Leben. 


Mijn eerste resultaat is kort en goed: dat Pierson's empirisme lijdt aan de kwaal der eenzijdigheid, en dat hij geen recht heeft, de Modernen solidair aansprakelijk te stellen voor zijn abstract causaal-verband, tenzij hij kunne bewijzen, dat er anders geen moderne theologie mogelijk is.
Maar nu volgt een ander punt, waarover ik rechtstreeks met u te doen krijg. Gij beweert, behoefte te hebben aan een God, tot wien ge kunt zeggen: ‘Mijn Vader, in leven en in sterven mijn Vader,’ een God, zooals gij het verder uitdrukt, die niet eenvoudig liefde is, maar die lief heeft: zulk een God alleen is, volgens u, de God

{==40==} {>>pagina-aanduiding<<}
van Jezus, een persoonlijk God. - Mijn lieve vriend, met deze woorden verklaart gij, in mijn gehoor, nog niets anders, dan dat gij een religieus mensch zijt, maar zonder philosophie; dat gij in uwe innerlijke religieusiteit wel denkt en redeneert, maar van een idée fixe, van een bepaald punt uit, zonder ook, naar den eisch der philosophie, over dat punt door te denken. Indien gij mij op den vloed der theologische vraagstukken tot uwen stuurman kiest, dan moet gij mij niet met behoeften aan boord komen, waarbij misschien meer uwe phantasie den toon geeft, dan uw hart, dan de innerlijke drang uwer menschennatuur. Er is geen grooter rijk dan dat der menschelijke behoeften, maar ook geen dat meer door willekeur en inbeelding bevolkt wordt dan dit. ‘Luister eens,’ zou een mijner neven zeggen, en ik zeg het hier ook, met den grootsten ernst: In mijne jeugd had ik een geïllustreerden Béranger, zijne chansons, waarin onder anderen God voorkwam afgebeeld als een oud-Vader, ziende uit een hemelvenster. Ik ergerde mij zoo aan dit plaatje, dat ik het heele boekske heb weggesmeten; reeds de gedachte: ‘dat God geest is,’ dus een God die niet kan gezien noch afgebeeld worden, maakte mij dat plaatje onverdragelijk, en toch geloofde ik toen ook aan een God die lief heeft, in dien zin waarin gij het bedoelt: was ik dus volkomen in mijn recht met den hoofdgrond mijner ergernis? Stond ik dus niet schuldig aan hetzelfde anthropomorphisme, waaraan dat plaatje zijn ontstaan had te danken, al verried dit een grof profane teekenpen? Gij, mijn vriend, meent, alleen op die manier een persoonlijk God te behouden, den God van Jezus, zooals gij u uitdrukt. Och, kom mij ook weer niet met die vage uitdrukking van den

{==41==} {>>pagina-aanduiding<<}
‘God van Jezus’ aan boord, of bewijs mij eerst, dat de godsdienst van Jezus inderdaad hiervan afhangt, of men zich God ook in den vorm van een Vader voorstelt. In den vorm? Ja, mijn vriend, want heel uwe meening omtrent Gods persoonlijkheid komt neer op eene beschouwing van God als ideaal-persoon tegenover of boven onze persoontjes, de ideaal-ik in onderscheiding van alle andere ikheden. Met andere woorden: gij verklaart het anthropomorphisme voor een integreerend bestanddeel van den godsdienst in den geest van Jezus, en gij moet het mij niet kwalijk nemen, dat ik het logisch verband tusschen deze twee termen ‘godsdienst’ en ‘anthropomorphisme’ volstrekt niet inzie. Dat er onder de godsdienstige menschen anthropomorphisten zijn, weet ik, ook dat Jezus zich naar het gewone spraakgebruik van anthropromorphistische uitdrukkingen omtrent God bediend heeft, maar dat het anthropomorphisme van nabij of van verre op zooveel religieuse beteekenis aanspraak zou hebben als gij er aan toekent, wist ik niet. Ik voor mij denk er anders over. Laat mij hier eens heel geleerd - een vriend mijner Studentenjeugd zou, goed gemeend, gezegd hebben: ‘beroerd geleerd’ - redeneeren, niets meer en niets minder dan met een paar woorden van Hegel. Of ge nu al bij zijnen naam een donker gezicht zet en denkt aan onverteerbaren kost, ik wil er u iets van voordienen dat zeker niet zwaarder is dan de Revalenta en een even gezond voedsel om u van uwe anthropomorphistische zwaarmoedigheid te genezen. Volgens Hegel houden philosophie en religie zich bezig met één en hetzelfde onderwerp: de eeuwige waarheid in haar werkelijk bestaan. Beiden zijn ze niets anders dan godsdienst, maar allebei zijn ze zulks op bijzondere wijze.

{==42==} {>>pagina-aanduiding<<}
Ze verschillen in den vorm alleen, daar de godsdienst zich door middel van verbeelding en gemoed voorstelt, wat de wijsbegeerte zich door middel van de zuivere rede denkt. Ook verschillen beiden in het punt, waarvan zij uitgaan, daar de godsdienst begint met God, of beter gezegd, met de betrekking waarin de mensch tot God staat, de philosophie daarentegen met het heelal, om dit te leeren kennen tot zijn laatsten grond, God. A propos, bestudeert ge wel de geschiedenis der godsdienst en wijsbegeerte van uwen prof. Scholten? Er ligt een schat van gezonde wetenschap in dat boek, die meer waard is dan.... enfin, ik heb hier geen vergelijking noodig, maar keer onmiddellijk tot ons dispuut terug. Wat zal nu de philosoof, zoo beschouwd, omtrent den absoluten grond des heelals praediceeren? Dit, dat Hij is het wezen der wezens, of het absolute Wezen; het absolute Leven, en daarom, met het oog op het zelfbewuste menschenleven, het absolute zelfbewustzijn; de bron ook dier indrukken, die de wijsgeer als mensch ontvangt, van een heiligheid, die de Weltgeschichte maakt tot het Weltgericht, de geschiedenis der menschheid tot een groot tafereel van de hoogste zedelijke wereldorde; van ‘een wijsheid, die niet feilt, een liefde, die geen engel peilt, een eeuwig alvermogen.’ Kortom, in alles wat de wijsgeer, op grond zijner waarneming, van God praediceert, spreekt hij dus een empirisch gevormd oordeel over dien absoluten grond des heelals uit; en gebruikt hij daarbij de gewone taal der menschen, dan geeft hij zijne abstracte indrukken van de betrekking, waarin die God tot de wereld in het algemeen en tot de menschen in het bijzonder staat, weer in een concreten vorm; dan zegt hij, bij voorbeeld: God is liefde, of nog

{==43==} {>>pagina-aanduiding<<}
concreter: God heeft ons lief; God is Vader - zonder zich daarom God als ‘een Vader’, als ‘een zelfbewust ideaalindividu boven andere individuën,’ voor te stellen. God is hem persoon, alleen als het absoluut zelfbewuste Wezen; de absolute Ik, tot wien de algemeen menschelijke Ikheid slechts in een relatieve verhouding staat. - Hier zet ik, bij een punt, een streep; want mij dunkt, ik hoor u zeggen: ‘Houd nu eens even op met uw philosophisch mengelmoes, waarin ge ook al regelen uit een Evangelisch gezang hebt gestrooid. Gij laat daar den philosoof van uw maaksel twee verschillende talen spreken: een philosofenen de gewone menschentaal. Gij hebt met Hegel tusschen philosophie en godsdienst dit onderscheid gemaakt, dat de eerste zich door middel van de zuivere rede denkt, wat de laatste zich door middel van verbeelding en gemoed voorstelt. Ergo is de godsdienstige philosoof een wandelend dualisme; als hij zijn hart oprecht en eerlijk wil uitstorten, dan moet hij met Faust zeggen: “Zwei Seelen wohnen, ach! in meiner Brust; Die eine will sich von der andern trennen” enz. Neen, Domine, gij zijt mij ook al geen goede Mentor: want ge hebt mij altijd het Monisme voorgepreekt als het non plus ultra van wijsgeerige wereldbeschouwing, en als gij uit de hooge sfeer van het speculatieve denken weer afdaalt onder de menschen, wordt gij terstond van top tot teen het Dualisme in eigen persoon.’ - Weer een punt met een streep. Gelukkig, dat ik mij vooreerst nog niet met potlood-strepen behoef te behelpen. Mijn antwoord is kort en bondig: Evenals het Monisme geen der beide termen ‘God’ en ‘wereld’ opheft, maar daarin de twee werkelijke zijden van het ééne groote geheel erkent, zoo geldt het, bij het onderscheid tus-
{==44==} {>>pagina-aanduiding<<}
schen de philosophie en den godsdienst, de beschouwing van één en dezelfde zaak uit tweeërlei 
gezichtspunt. Wilt gij nu zulk een tweeërlei beschouwing per fas et nefas dualisme noemen, dan zij u dit genoegen gegund: maar dualisme drukt voor mij woordelijk en zakelijk een tegenstelling, een tegenstrijdigheid uit, juist zooals bij Göthe's Faust, maar van zoo iets is hier bij mijn philosoof geen sprake. En verkiest gij nu nog, op uw anthropomorphistisch godsdienstig standpunt te blijven staan, ik heb er vrede mee, als gij dan maar oppast, het liefhebben van God niet te verhaspelen in een verliefd zijn, de sentimentaliteit der godsdienstige mystiek.
Wij komen tot de andere door u geopperde quaestie: of Pierson geen gelijk heeft, wanneer hij beweert, dat de godsdienst van Jezus onmiddellijk met een supranaturalistische wereldbeschouwing samenhangt? Volgens hem toch is 's menschen wereldbeschouwing de spil van geheel zijn inwendig leven, en stond bij Jezus het bewustzijn van het bestaan van een persoonlijken, transcendenten God als grondslag van zijn geheele wereld- en levensbeschouwing zoo onomstootelijk vast, dat hij aan een anderen grondslag (het wijsgeerige bewustzijn van een overal geldend causaal-verband) in het geheel niet gedacht heeft. - - Hier zet ik twee strepen. Ik had er nog meer kunnen zetten. Want onder het naschrijven van Pierson verloor ik mijne kalmte, wegens het would-be philosophisch clericalisme, waarmee hij zijn huisbakken theorie van het causaal-verband als het ideaal van wijsbegeerte proclameert. In die theorie is de wijsbegeerte vervuld! Had hij er hier of elders zijne gronden voor ontwikkeld, in dier voege dat hij toonde ingewijd te zijn in de geschiedenis der philoso-
{==45==} {>>pagina-aanduiding<<}
phie ook van onze dagen, ik zou er niets tegen hebben dan mijne bedenkingen overeenkomstig mijne zienswijze. Maar nu hij de zijne eenvoudig op den voorgrond plaatst als een uitgemaakte zaak, als een paal boven water, nu gaat dit waarlijk alle perken te buiten. In het geheel draaft hij maar door. ‘Onze wereldbeschouwing is de spil van geheel ons inwendig leven’ - dat is, goed psychologisch overgezet zijnde: het hoofd is de spil van het hart bij den mensch. Leven dus de denkers! Adel des harten zonder wetenschappelijk denken, nonsens! Zij, bij wie wel het hart goed geplaatst, maar het hoofd niet wetenschappelijk helder is, philisters - odi profanum vulgus et arceo! Had hij gezegd, dat onze wereldbeschouwing noodzakelijk invloed uitoefent op ons begrip van godsdienst, en dat dus de godsdienst, als de spil van ons inwendig leven, voor zijne ontwikkeling belang heeft bij de wereldbeschouwing die 
wij ons leeren vormen, ik zou hem zonder bedenken gelijk geven. - Verder maakt het nog al een zonderlinge figuur, dat hij het bewijs voor zijne bewering omtrent de godsdienstige bewustheid - gelijk hij het noemt - van Jezus gaat ontleenen aan.... aan het persoonlijk standpunt van Philo, Paulus, den vierden Evangelist en de Gnostieken, dus volstrekt niet aan Jezus zelven. En nu, mijn vriend, komt gij er nog bij, met de vraag: of niet de godsdienst historisch inderdaad begonnen is met supranaturalisme, zóó nauw er mee verbonden, dat het eene zich niet van het andere laat scheiden, zonder weg te vallen of zijn oorspronkelijke natuur te verliezen? De groote vraag in dit geval is: wat gij onder supranaturalisme verstaat? Zooals wij het leeren kennen in zijne vertegenwoordigers, is het in hart en aderen deïs-
{==46==} {>>pagina-aanduiding<<}
tisch. Het plaatst God aan het begin der dingen, die in hun verloop gaan en komen naar bepaalde natuurwetten, tenzij God soms tusschenbeide trede, om dreigende wanorde te verhoeden of door een bovennatuurlijk ingrijpen zich buitengewoon te openbaren. Van zulk een betrekking of handeling Gods met de wereld wist Israël niets en ook Jezus niets. Zetelde God, in de voorstelling van Israël, in den hemel boven de aarde, Hij bracht ook alles onmiddellijk op de aarde voort - Hij riep de starren, Hij deed het donderen, Hij wierp het ijs als stukken en de sneeuw als wol, Hij maakte dood en levend enz. In de voorstelling van Jezus was het God, die de vogelen des hemels verzorgde, de bloemen met hare kleurenpracht tooide, en den mensch alle dingen toewierp; die den val der vogelen beschikte, en ook al de haren onzes hoofds heeft geteld. In de natuur rondom zich en in de menschenwereld naast zich zag hij èn het onmiddellijke werk èn een middellijken spiegel der werkzaamheid Gods. Meent gij echter onder supranaturalisme in het algemeen ook te moeten verstaan de beschouwing van God en wereld als twee afzonderlijke 
individualiteiten, de eerste persoonlijk maar de andere onpersoonlijk, en de laatste van de eerste afhankelijk, ja, dan zult gij kunnen spreken van een supranaturalistische wereldbeschouwing bij Israël en bij Jezus. Maar nu vraag ik met nadruk: wat heeft deze quaestie met het wezen van Jezus' godsdienst te maken? Laat ons niet met woorden spelen. Godsdienst beteekent in de practijk zulk eene innerlijke levensbetrekking van den mensch met God, die van Gods zijde eene betrekking met den mensch onderstelt waardoor zij mogelijk, ja geëischt wordt Godsdienst begint eerst, waar de mensch, philosophisch

{==47==} {>>pagina-aanduiding<<}
gesproken, de realiteit begint te zoeken van de idee zijner menschennatuur in den edelsten zin des woords, of, in gewone menschentaal, waar het hart zich begint te wijden aan God. Zoo innig als Jezus deze toewijding des harten heeft opgevat, zoo zielvol en teeder, zoo door en door hartelijk, echt kinderlijk, is hij ons het toonbeeld geworden van den godsdienstigen mensch, de stichter van den waren godsdienst. Zijn gemis van een monistische wereldbeschouwing heeft hem dus volstrekt geen kwaad gedaan, dit is zoo: maar zijn Supranaturalisme of Dualisme, wat gij maar wilt, was dan ook van een gansch bijzondere soort. Hij erkende in elk geval een even nauwe als onmiddellijke betrekking Gods met al het bestaande, al stelde hij zich die betrekking niet metaphysisch voor als eene in Gods wezen gegronde, maar anthropomorphistisch als eene persoonlijke van Gods zijde. Zijn door en door godsdienstig supranaturalisme was dus, als ik mij zoo mag uitdrukken, volkomen onschuldig, het had iets volkomen heiligs: maar het deïstisch supranaturalisme uit de Kerkgeschiedenis tot op dezen dag is van huis uit gevaarlijk. Naar zijn beginsel toegepast, belemmert het de ontwikkeling der reine godsdienstige beginselen van Jezus. Zooals het zich op een voetstuk heeft verheven en voor zich laat uittrompetten, dat het ten steunsel verstrekt voor den waren godsdienst, ten plechtanker voor de ontredderde kerk, is het onverdraagzaam, voert het, zelf een dogma, den schepter van het dogmatisme, en schroomt het niet tegen den andersdenkenden broeder ten minste ‘raka’ te zeggen. Het supranaturalisme van Jezus heb ik door en door godsdienstig genoemd, met vermelding van den grond waarop ik het als zoodanig beschouw: dus komt de ge-
{==48==} {>>pagina-aanduiding<<}
heele zaak, in quaestie, ter laatster instantie neer op het godsdienstige karakter van Jezus' wereldbeschouwing. Zij is eene door en door religieuse, evenals die van Israël er in den 
grond eene was - ziedaar alles. ‘Het diepste wezen van Jezus was het godsdienstige bewustzijn,’ in zoover spreken wij Pierson na; maar als hij er dan antithetisch bijvoegt: ‘en niet het wijsgeerige bewustzijn,’ dan voegen wij er alleen exceptioneel bij: ‘zonder het wijsgeerige bewustzijn,’ want godsdienst en wijsbegeerte staan, gelijk wij reeds te recht van Hegel leerden, niet tegenover elkander noch sluiten elkander uit. Als de godsdienstige geest van Jezus, onverschillig voor het oogenblik hoe wij dien leeren kennen, maar als de godsdienstige geest van Jezus met mijn wereldbeschouwing wezenlijk in strijd komt, dan rest mij geen keuze, dan moet ik òf mijne wereldbeschouwing òf zijnen godsdienst verwerpen. Zoolang echter zulk een strijd niet bestaat, heb ik recht mij Christen te noemen en in de Christelijke kerk te blijven, al is mijne wereldbeschouwing wetenschappelijk een andere dan die van Jezus geworden.
Weet gij, waar, in mijn oog, aan Pierson de schoen wringt? Hij behoort tot de Malcontenten - het woord is van Ds. Sepp - die wel weten, wat zij niet willen, maar niet, wat zij wel willen. Met zijn humanisme kan hij althans ook niets wezenlijks uitrichten, daar het eenvoudig de Supranaturalisten, de kerkelijke niet-denkers, buiten laat staan. Zulke malcontenten zijn er velen; maar hunne wegen verdeelen zich in tweeën, de eene ter linker, de andere ter rechter zijde. Links staat dan Pierson, met die Spectator-mannen, die, als Desiderius, de kerk wel willen, en toch ook niet willen. Zij onderscheiden

{==49==} {>>pagina-aanduiding<<}
zich meer bijzonder hierdoor, dat zij de wetenschappelijke quaestiën, die ze behandelen, gewoonlijk niet herleiden tot hare beginselen, maar hunne redeneeringen gronden op willekeurige definitiën, en geen moeite doen om feitelijk bestaande toestanden historisch te leeren begrijpen en - ik zeg niet: dulden, maar - waardeeren, al kunnen zij er voor zich geen wezenlijke waarde meer aan hechten. Met groote woorden schermen zij in den wind. Rechts staan de mannen van het dusgenoemde midden, die de Moderne Theologie verafschuwen, de Orthodoxie minachten, maar Bijbelsche of Evangelische Christenen willen zijn. Vraagt gij dezen, welk een soort van Christendom dat Bijbelsche of Evangelische toch is, dan komt gij spoedig met hen gereed, indien gij slechts hunne rationalistisch-supranaturalistische, en dus oncritisch-onhistorische Bijbeluitlegging als een wissel op de hoogste waarheid gelieft te accepteeren. Ook dezen weten wel, wat ze niet willen, maar niet, wat ze wel willen. Over het hart der Malcontenten kunnen noch mogen wij oordeelen: maar, mijn vriend, indien uwe theologie of uwe philosophie niet beter wordt dan de hunne, meen dan niet een rechtstreekschen blijvenden invloed te zullen uitoefenen op de toekomst des Christendoms, al maakt gij misschien voor uwen persoon grooten opgang.
Maar ik bemerk, dat de toon van mijn schrijven tamelijk scherp begint te worden. Dat gaat zoo, als men grieven heeft, waarvan het hart vol is. Onwillekeurig ben ik mijn hart gaan uitstorten, naar aanleiding van hetgeen ik te bespreken vond, indien ik uwe vragen niet onbeantwoord wilde laten. Gij ziet er tevens uit, dat die vragen mij levendige belangstelling inboezemen, zoo veel zelfs,

{==50==} {>>pagina-aanduiding<<}
dat ik niet heb opgezien tegen een epistel, die wel iets heeft van een opstel, althans door zijne lengte. Gelukkig, dat een dorpsdomine, indien hij lust tot studie heeft, er nog wel wat tijd aan besteden kan, zonder aan de plichten van zijn ambt te kort te doen. Of dit met de Stadsdomine's ook het geval is, weet ik niet. Zoo neen, dan ben ik zeer dankbaar, dat mij die eer - om de gewone formule te gebruiken - niet is te beurt gevallen. Intusschen, zoo deze mijne eerste proeve van oplossing uwer quaestiën u eenigszins smaakt, kom dan spoedig - naar verkiezing huppelend of niet huppelend - weer. Kusjes vraag ik natuurlijk niet; daar doen wij Hollandsche mannen onder elkander niet aan. Maar ge kunt altijd rekenen op een spoedig, schoon daarom niet overhaastig geschreven antwoord. Voor zulke brieven laat ik gaarne alle andere van de gewone soort een poosje liggen. En geeft mijn antwoord u geene of geen genoegzame bevrediging, herinner u dan zeer stellig de voorwaarde, waarmee ik dezen begonnen ben. Een oud schrijver, ik meen Andreä, verzekerde, dat hij schreef exercendi ingenii ergo. Indien ik wat meer ingenium had, zou ik misschien in mijnen tijd meer geschreven hebben: nu wil ik gaarne datgene, wat ik nog heb, spitsen aan de scherpe kanten van uw solied scepticisme. Dus, mijn vriend, geneer u niet.
Van heeler harte blijf ik

uw vriend,
kriegers.






{==51==} {>>pagina-aanduiding<<}

S. van Bergen aan Jan de Wit.

Amsterdam, 14 Februari 66.

waarde neef!

Ik ben nog altijd zonder antwoord op mijn laatsten, en ook de telegraaf heeft mij niets van u doen weten. Wat moet ik er van denken? Zeker niet, dat ge vast besloten zijt te blijven; want dan zoudt ge uw oom met die twee woordjes wel gelukkig hebben gemaakt. Maar ik kan toch ook zoo moeilijk denken, dat ge bepaald het tegenovergestelde zoudt willen. Misschien is 't een weinig pedant van een onbevoegde, zooals ik ben; maar 't wil er bij mij niet in, dat al mijne argumenten niets op u zouden hebben vermocht. Ze kunnen toch wel steek houden, al houdt geen steek ze, zou ik denken. Ik ben niet wetenschappelijk en ook niet diep: dat weet ik wel. Maar ik zou toch niet gaarne zien, dat ge al mijne argumenten in den hoek smeet, alsof ze niets te beduiden hadden. Ik houd de heele quaestie van de kerk, haar recht van bestaan en de noodzakelijkheid harer hervorming voor een zuiver practische quaestie. En gij weet, dat de practijk

{==52==} {>>pagina-aanduiding<<}
mijn fort is. Al die geleerdheid en die diepte, ik heb er niets tegen: de een heeft pleizier in dit, en de ander in dat. Maar die geleerdheid brengt menigeen tot razernij: en die diepte kan soms heel onklare en modderige dingen voor den dag brengen, waar geen practisch mensch iets aan heeft. Daarom, ik sta er op, dat gij mijne argumenten toetst aan de practijk. En als ge dat doet, dan heb ik wel hoop, dat er nog iets van u terecht komen zal.
Daarom kom ik, volgens belofte, nog met eenige andere dingen aan boord, die u misschien in het ranke scheepje van de kerk nog eenigen tijd zullen doen blijven. Die positie is ook vrij wat beter, dan van die zwemmende en zinkende menschheid, die zonder hulkje voortdobbert op den grooten Oceaan des levens. En in allen geval is die positie beter, dan alleen op het strand te staan, zoo heel alleen, zoo met geen sterveling om je heen, dat koning Radboud, eervoller nagedachtenis! zeggen zou: ‘neen, dan liever met allen op of in de zee, dan zoo moederziel alleen op het droge.’ Ik zou zoo bang zijn, dat je er heelemaal zoudt uitdrogen.
Maar om op mijn vorigen terug te komen. Ik heb toen gezegd, dat de kerk een noodzakelijke steun is, om ons op de rechte baan te houden. Alleen heb ik een uitzondering gemaakt voor die heele groote geesten, die best weten, wat zij doen, en die 't ook nooit vergeten, zelfs niet in de kritiekste oogenblikken van het leven. Die menschen hebben geen opwekking, geen steun hoegenaamd meer noodig. Maar ik heb er toch ook bij gezegd, dat, als ze een beetje humaan waren, zij toch zoo goed moesten zijn bij die onvolmaakten te blijven, om ze beter te maken, als er ten minste nog eenige kans bestaat op hunne vol-
{==53==} {>>pagina-aanduiding<<}
maakbaarheid. Men kon 't dan toch licht probeeren. Op dit punt wil ik nu terugkomen. 't Kwam me juist van de week in de gedachten, toen ik na een drukken kantoordag naar de Societeit ging. Kijk, dacht ik, wat is 't toch pleizierig, dat men daar zoo zijn vrienden en kennissen aantreffen kan; en, nadat men bijna den ganschen dag aan particuliere belangen heeft gewijd, nu eens naar hartelust kan spreken over de belangen van den staat en van de stad, en onder dit alles gevoelen, dat wij menschen zijn met elkaar, en maar halve menschen zonder elkaar. De mensch is een gezellig wezen van natuur, zeg ik menigmaal. En ik dweep zóó met die stelling, dat ik ongezellige menschen, hoe knap en geleerd ook, voor tamelijk onbruikbare wezens houd. Concludeer hieruit nu niet met uw gewone haastige gevolgtrekkingen: Oom is een societeitlooper. Dat ben ik niet: en dat wil ik ook volstrekt niet wezen. Men kan de beste zaken misbruiken. Ik heb een hekel, een verbazenden hekel aan die vaste klanten, die 's middags klokke twee of drie, als ze niet naar de beurs moeten, en 's avonds klokke negen of tien, als ze niet naar de komedie moeten, stormen of strompelen naar de Societeit, en, zoodra ze binnenkomen, altijd met hetzelfde onverstoorbare spadillegezicht, links, rechts tusschen de tafeltjes door, hun vaste plaats innemen, om als de medespelers er nog niet zijn, 
vast de kaarten te schudden, en ze te bekijken, alsof er hun toekomst van afhing. Dat vind ik, in één woord, akelig. Soms hindert 't mij als ik, bij voorbeeld, een prettig en interessant gesprek met iemand heb, en 't wordt op eens gestoord door een uitbarsting van gejuich en een verwarring van stemmen, waar niemand uit wijs worden kan, die niet meedoet. Als

{==54==} {>>pagina-aanduiding<<}
ik dan een stem bovenuit hoor: ‘ik had nog twee harten in mijn hand,’ dan kan ik niet nalaten te denken: ja, en van binnen geen één. En als dan een ander schreeuwt: ‘ik had nog een paar schoppen,’ dan denk ik natuurlijk: ik wou jelui allen wel wegschoppen. Wat ik bij de ruiten en klaveren denk, doet hier nu niets ter zake. Ik heb niets tegen de kaarten, en speel zelf graag een ombertje. Maar ik zeg maar altijd: ik moet spelen met de kaarten, en de kaarten niet met mij. En, op mijn woord, die kaarten kunnen spelen met een mensch, met zijn geld niet alleen, maar met zijn nachtrust en gezondheid, met zijn levenskracht en zijn levenslust, met het geluk van vrouw en kinderen, die den heelen avond alleen zitten, met zijn eigen en anderer ziel en zaligheid. Die kaarten kunnen zóó spelen, dat een mensch tegen zijn eigen leven zegt: basta. Jongen! neem dien goeden raad aan van een oom, die je zoo lief heeft: maak je geen slaaf van niets ter wereld, maar allerminst van het spel! Ik houd 't voor de gevaarlijkste en jammerlijkste slavernij.
Maar dit tusschen twee haakjes gezegd, ofschoon zeer ernstig gemeend. Wat ik zeggen wil is dit, dat ik de Societeit niet verantwoordelijk stel voor allen, die haar misbruiken. Weet ge, waarom ik er heen ga? Voor de gezelligheid, voor de fideeliteit, voor de socialiteit, zooals 't woord 't zelf uitdrukt. Ik houd veel van de menschen: ik voel mij zoo gaarne hun vriend, hun broeder: en ik wou, dat de heele wereld dit zoo gaarne voelde als ik. Daar is in die wereld zooveel, wat ons uit elkander houdt, dat wij waarlijk van tijd tot tijd de gelegenheid wel mogen opzoeken, om ons te vereenigen. Als ons hart op 't kantoor, of in welke betrekking dan ook, door het turen op eigen belangen

{==55==} {>>pagina-aanduiding<<}
wat eng geworden is, dan moet 't zich weer uitzetten door de aanraking met onze medemenschen. Buitendien, wij hebben nog andere belangen, dan die onze beurs betreffen. En om dezen te bevorderen, moeten wij ons ook al vereenigen. Ik weet wel, velen van die vereenigingen hebben hare schaduwzijde. Zij geven voedsel aan de traagheid van sommigen, die het werk liever door een ander laten doen, dan zelven de handen uit de mouw te steken, en die ijdel genoeg zijn, om er de eer van te willen hebben. Ze meenen heel wat te hebben gedaan, als ze de zaak in handen eener commissie gesteld of aan het bestuur opgedragen hebben. En ik ken er, die zoo gewoon zijn alles door anderen, in commissie, te laten doen, dat zij er een principe van schijnen te maken, nooit zelven iets te doen. Dat is natuurlijk een schaduwzijde. Maar daaraan heeft de vereeniging evenmin schuld, als de boom aan de dorre takken en bladeren die zich nog met groene vereenigen. Niet alleen op het tooneel zijn figuranten: men vindt ze overal. En daar zijn ze op hunne plaats, maar hier niet. Allen moeten meewerken: en wel verre van de bijzondere werkzaamheid der leden te verlammen, moet elke vereeniging haar best doen, door wederkeerigen invloed en steun die werkzaamheid krachtiger en vruchtbaarder te maken. Dan kan er nog iets goeds tot stand gebracht worden. ‘Eendracht maakt macht,’ dat is een spreekwoord naar mijn hart.
Gij begrijpt, waar ik heen wil. Ik wil uitgaan van de behoefte aan vereeniging, die zich als een drang onzer gezellige natuur, op ieder gebied des levens openbaart. Waar wilt gij, dat ik 't u aantoone? Wij hebben onze leesgezelschappen en onze leesmuseums. Al kan ik er niet

{==56==} {>>pagina-aanduiding<<}
zooveel gebruik van maken, als ik wel wilde, ik ben toch blij zoo nu en dan die tijdschriften, boeken en brochures te kunnen doorsnuffelen, voor betrekkelijk weinig geld. Want die heele zee van geschriften te koopen, daarvoor zouden Croesus' schatten te klein zijn. Wij hebben, als ijverige burgers van den staat, onze kiesvereenigingen om Candidaten te stellen voor het lidmaatschap van den Raad en de Staten. Dat zijn ook heel goede instellingen: jammer maar! dat vooral op het stuk van 't politieke leven onze natie zoo echt Laodiceesch is. Wij hebben onze Maatschappij tot Nut van 't Algemeen. En moge 't ook zijn, dat velen harer leden zich zelven meer tot nut zoeken te wezen, dan 't algemeen, gij weet toch, hoeveel goeds door haar is gesticht. Wij hebben onze vereenigingen tot werkverschaffing, tot zedelijke verbetering der gevangenen, tot ondersteuning van jeugdige ontslagenen. Wij hebben onze naai-, brei-, en zondagsscholen. Wij hebben onze broodfabrieken en onze soepkokerijen. Wij hebben onze levensverzekeringen, onze uitkeerings- en kansfondsen, onze hulpbanken, onze crediet- en depositiebanken. Wij hebben ons Paleis van Volksvlijt, al zijn de actiën gedaald. Welhaast verrijst onze eerste Nederlandsche stroovlechterij, gevlochten door den Heer Dieudonné. Dat zijn toch allemaal nuttige dingen, die men onmogelijk alleen tot stand brengen kan. En voor ons pleizier hebben we ook wat. Als leden van ‘Felix’ hooren wij prachtige concerten en mooie voorlezingen. Als leden van de Maatschappij van fraaie kunsten en wetenschappen, worden we zeer fraai over alles bezig gehouden, behalve over de kunst; maar we amuseeren er ons toch van tijd tot tijd; en de leden van 't bestuur met den spreker

{==57==} {>>pagina-aanduiding<<}
of de sprekers, naar ik hoor, altijd, vooral na de vergadering. We hebben onze quartet-avonden... Maar waar zou ik eindigen, als ik u al de vereenigingen wilde opnoemen, ik zeg niet die er bestaan, maar alleen, waarvan ik lid ben?
Wat bewijst dit? Twee dingen: vooreerst, dat gelijkgezinden behoefte hebben zich te vereenigen: ten andere, dat door vereeniging van verspreide krachten op één punt, tot één doel, veel groots en goeds kan tot stand gebracht worden. Zóó is het op ieder gebied van het leven. Waarom zou 't dan ook niet zijn op het gebied van den godsdienst? Hebben wij op dat terrein niets aan elkaar te zeggen, elkaar niet te steunen en te sterken? Men moet zijn eigen dokter en zijn eigen domine zijn, zegt gij. Ik heb er niets tegen. Maar, behalve dat velen 't nog niet kunnen zijn, sluit dit dan een vereeniging uit, om elkaar te oefenen in de kunst van gezond te blijven en wèl te leven? Wat is er toch, in 's Hemels naam, tegen een vereeniging, die zich ten doel stelt bevordering van godsvrucht en zedelijkheid? Zoudt gij er geen lid van willen zijn, en uwe beste krachten niet willen wijden aan hare belangen? Als ik wel zie, dan komen wij tot deze gevolgtrekking. Die nog van den godsdienst houdt, moet ook houden van de kerk, zoo gebrekkig als zij is: en die de kerk uitloopt, heeft ook met den godsdienst niet meer op. Ik kan het niet anders inzien: de vijanden van de kerk, of zelfs maar de onverschilligen, meer nog de spotters met haar zijn geen ware vrienden van den godsdienst. Want die aan den godsdienst nog een plaatsje inruimt op 't gebied van het menschenleven, moet ook op dat gebied behoefte hebben zich met gelijkgezinden te vereenigen.

{==58==} {>>pagina-aanduiding<<}

Maar zoo'n vereeniging is geen kerk, zegt ge misschien. Niet? Wat is ze dan? Kunt gij er mij een bepaling van geven, waarmede iedereen genoegen neemt? Hoor eens! Als de Roomsche er van maakt, wat hij wil, en de Protestant ook, en de verschillende richtingen onder de Protestanten weer verschillende bepalingen hebben, dan neem ik ook de vrijheid onder ‘kerk’ te verstaan, wat ik wil. Dat is niet wetenschappelijk, dat weet ik wel; maar 't is practisch. Pierson zegt: elke kerk is een orthodoxe instelling. Met je welnemen: dat is, geloof ik, een bepaling voor orthodoxen. 't Hangt alles af, zou ik meenen, van de personen, die de kerk uitmaken. Zijn ze orthodox, dan is de kerk orthodox. Zijn ze liberaal, dan is de kerk liberaal. Zijn ze half en half, dan is de kerk half en half, en moet achteruitgaan of vooruit om weer in haar geheel te komen.
Gelukkig, dat ieder er naar zijn smaak terecht kan, en de groote kerk in zoovele afdeelingen verdeeld is, dat ook voor den meest grilligen smaak bevrediging is te vinden. 't Getal in onze stad is ten minste al legio. 't Moeten al heele lange kinders zijn, die tegenwoordig in de wereld komen, als het domine's briefje nog een maatstaf hunner lengte zal zijn: geen een brengt 't ooit verder dan tot de Gemeente onder 't Kruis. En dat getal van kerken hier moet nog niets zijn bij hetgeen in New-York gevonden wordt, zooals wij destijds in Paris en Amérique hebben gelezen. Maar al die verschillende kerken of kerkgenootschappen hebben dit met elkaar gemeen: zij zijn vereenigingen van menschen ter bevordering van godsvrucht en deugd. En omdat wij den godsdienst van Jezus houden voor den meest ontwikkelden, zouden

{==59==} {>>pagina-aanduiding<<}
wij er ter onderscheiding van andere godsdiensten kunnen bijvoegen het woordje: ‘ware’, zoodat het werd: ter bevordering van ware godsvrucht en deugd. Wat kan een verstandig mensch daar tegen hebben? Zeg niet: de kerk heeft leerstellingen, die ieder harer leden moet aannemen. 't Wordt wel beweerd; maar die 't beweren, weten meestal niet, welke ze zijn, of raken daaromtrent met anderen, die 'tzelfde beweren, in de war. De kerk heeft alleen leerstellingen voor wie gelooft, dat zij ze heeft, zoo hoorde ik laatst zeer juist, dunkt me, zeggen. Voor mij en anderen mitsdien niet. De kerk is immers precies wat de menschen zijn. En dezen verschillen op alle tijden en in alle plaatsen. Het eenige, waarin wij allen moeten overeenkomen, is dit, dat wij het recht van den godsdienst en 't geloof in God, als zijn grond, erkennen. Dit is de eenige grondslag, waarop het gebouw der kerk met hare verschillende afdeelingen moet worden opgetrokken. Zoo denk ik er over. Nu zijn er nog wel heel veel dingen, die ik anders wou hebben. Maar dat zijn bijzaken. Wat is er ook volmaakt onder de zon? Als ge de kerk wilt uitloopen, omdat er zoo veel onvolmaakts in is, loop dan ook de wereld maar uit! Of neen! doe dat niet, en help liever een handje om 't een en ander te verbeteren. Duizend en één aanmerkingen te maken, dat is niet moeilijk: iedereen kan 't. Nurksen zijn er genoeg in de wereld. Maar handen aan 't werk slaan, dat kan alleen een krachtig man. Als gij eens zulk een man werdt, wat zou dat een vreugde zijn voor uwe moeder, wat een eer voor uw vader, wat een heerlijkheid voor mij en allen, die zooveel van u verwachten!
‘Maar 't is zoo'n ploertenboel in die kerk,’ schrijft

{==60==} {>>pagina-aanduiding<<}
ge, wel wat al te studentikoos en te grof, om te zeggen aan iemand, die niet heeft gestudeerd. Ge meent 't evenwel zoo kwaad niet; en ik zie 't eigenlijk met pleizier, dat gij zoo'n hekel hebt aan die zoogenaamd godzalige leeraars, die de goê gemeente knollen voor citroenen verkoopen, en voor hun eigen eer en financiën de menschen naar den zin praten. Vooreerst moet ik u zeggen, dat ge u in sommigen vergissen kunt, dat er onder hen zijn, die niet beter weten en 't goed meenen: voor dezen kunt gij een zeker soort van respect hebben. En die anderen.... ja, dat is ergerlijk. Ze zouden iemand van verontwaardiging het bloed naar het hoofd jagen. Maar waar vindt men zulke menschen niet, die hun stand oneer aandoen? Geeft dat recht, den stand, waartoe zij behooren, te minachten? Overal vindt men philisters, te land en te water. Vraag 't maar aan Heinrich Heine, wien ge overigens niet te veel vragen moogt. Overal, waar hij ze op reis aantrof, hield hij ze te vrind, omdat zij hem in menig opzicht van dienst konden zijn, vooral aan table d'hôte, als er karpers te eten waren. Dan liet hij zich meermalen het vervelende: ‘es giebt heute eine scheene Witterung’ herhalen, als de philister links den schotel met karpers, die hem het eerst gegeven werd, maar rechts liet gaan.
Ook op onze Societeit vindt men philisters, zooals ik straks reeds heb aangetoond. Weet ge, hoe ik met hen omga? Als ik meen, dat er niets meer aan te verbeteren valt, laat ik ze links liggen, en spring in 't geheel niet met hen om. En, als er nog wat aan te doen is, dan maak ik van tijd tot tijd met hen een praatje, en zoek zoo op hen te werken. Maar om hunnentwil

{==61==} {>>pagina-aanduiding<<}
de Societeit uitloopen, dat doe ik niet: en een voorstel om de Societeit op te breken, doe ik nog veel minder. Men kan iemand, die hoofdpijn heeft, is onlangs gezegd, wel het hoofd afslaan: dan is hij de hoofdpijn kwijt, maar zijn hoofd metéén. Neen! dat is al te radicaal. En met betrekking tot de kerk mag 't, mijns inziens, in 't geheel niet. Vinden wij menschen, die, met alle bescheidenheid gezegd, minder godsdienstig en moreel zijn dan wij, er zullen er ook gevonden worden, die 't meer zijn. We moeten bij elkaar blijven: waarlijk, dat moeten wij, om elkaar te steunen en te sterken in die edele gedachten en gewaarwordingen, die een mensch zoo gelukkig maken. Vindt ge een edeler doel, dan ons zelven en de menschheid te bevestigen in dat heilige streven, waaraan zich ons leven wijden moet, zal het iets beteekenen? Is er ééne zaak waardiger, dat wij ons vereenigen ter harer bevordering, dan de zaak van den godsdienst? Die vereeniging zal gebrekkig zijn, omdat wij 't zijn, en het ideaal zoo verre boven de werkelijkheid staat. Maar, moed gehouden, waarde Neef, den berg op, hooger, altijd hooger, excelsior, - dat zij onze leuze!
‘Gij beweegt mij bijna’... Wat hoor ik? Zou 't waar zijn? Gij blijft en gij werkt mede? Kom, ik wil kort en goed, als gij geen tijd hebt den heelen brief te lezen, de voornaamste stellingen, die hierin voorkomen, nog even herhalen? Dit is toch zoo wat de gewoonte dezer dagen, een gewoonte à la renaissance. Luther deed 't ook al: en toen was 't evenmin iets nieuws, zooals ik bij gelegenheid van de laatste Reformatiepreek heb gehoord. Vrees niet, dat ik er u 95 opdisschen zal. Ik geef maar 1/19 part. Ze zijn deze:

{==62==} {>>pagina-aanduiding<<}


1.De mensch heeft behoefte aan godsdienst.

2.Om dezen in zich zelven en anderen te ontwikkelen, is het noodig zich onderling te vereenigen.

3.Die vereeniging heeft haren grondslag in 't godsdienstig geloof, en voorts eenige reglementen van orde.

4.Zij kan zich splitsen in zooveel deelen, als met de bijzondere inzichten harer leden overeenkomt.

5.Ieder dezer deelen is op elken tijd van zijn bestaan onvolmaakt en moet streven naar volkomenheid.


Dat klinkt echt geleerd, zult ge zeggen. Hoe komt oom daaraan? Die vraag proeveert voor je menschenkennis. Ik wil ook niet pronken met de veeren van een ander. En wil je nu de waarheid weten? De denkbeelden zijn van mij; maar ik heb aan een deskundige gevraagd, mij te helpen in 't formuleeren van de stellingen, opdat je ze gemakkelijk van buiten kunt leeren. De laatste vier stellingen heb ik uitgewerkt in mijn brief. De eerste is voor u en mij een uitgemaakte zaak, net zoo goed als 2 × 2 = 4, al kan ik 't zoo goed niet bewijzen.
Als de wijsbegeerte je zoo onwijs maakt, om alles wat je niet mathematisch kunt bewijzen te verwerpen, begeer dan maar liever niet wijs te worden. Ik heb alle hoop op uw gezond verstand en uw goed hart, zoon mijner zuster! En ik vertrouw, dat gij nog eens door een kloek besluit ten goede zult gelukkig maken

uw Oom

s. van bergen.

P.S. Aan het einde van dezen gekomen, en op het punt hem te sluiten, ontvang ik bezoek van iemand die

{==63==} {>>pagina-aanduiding<<}
zegt, dat Pierson, blijkens zijne laatste brochure, verklaart, niet meer te gelooven aan God. Dat is een vreeselijk bankroet. Ik dacht niet, dat een algemeen als gemoedelijk en vroom geroemd man, zoo koud en onvroom kon worden. Maar nu begrijp ik, waarom hij de kerk is uitgegaan. Dat is volkomen consequent. En nu we dat begrijpen, ben ik niet bang, dat de kerk er veel schade door lijden zal. Jongen, pas op je geloof!






{==64==} {>>pagina-aanduiding<<}

Adam Thijssen aan Jan de Wit.

Groningen, 18 Februari 1866.

amice!

Ge zijt, naar ik hoor, in aanmerking gekomen bij de keuze eener nieuwe Redactie van den Studenten-Almanak - ziedaar een feit, waarmee we u mogen geluk wenschen; ge zijt bij slot van rekening niet benoemd, ook hiermee mogen we u feliciteeren. Ja, met dit laatste vooral. Het redigeeren van zoo 'n Almanak is een gevaarlijk werk, daar dat boekje een zeker aantal bladzijden mengelwerk moet hebben, en op zijn tijd dient klaar te zijn.
Men zegt, ge schrijft nu en dan een prozastukje, en maakt, geloof ik, ook een goed vers. Wel nu, als ge nu in de Redactie waart gekomen, dan had ik gevreesd, dat de Redacteur den schrijver in u zou vermoord of althans verknoeid hebben.
't Gebeurt immers zoo dikwijls, dat de Redacteur den auteur in zijn chemise de straat opstuurt. Of de schrijver al zegt: ‘Durf ik mij nu wel aan 't publiek vertoonen?’ De Redacteur antwoordt: ‘Geen praatjes, de

{==65==} {>>pagina-aanduiding<<}
deur uit, want de menschen moeten toch iets zien, iets anders is er hun niet te vertoonen, dus vertoon gij u, daar helpt geen lievemoederen aan!’ Of de dichter al smeekt: ‘Maar laat mij ten minste nog eens in den spiegel zien, want mensch, ik zie er, geloof ik, zoo raar uit! Laat mij nog een boordje aandoen of een paar souspieds aan mijn opperkleed zetten’ - 't helpt allemaal niets, de Redacteur zegt: ‘Neen, niet langer getalmd hora ruit, ge moet, zooals ge reilt en zeilt, nu de wijde wereld in!’
Daar gaat dan de stakker in zijn troisième langs 's heeren straten. De recensenten staan overal op de stoep en roepen het publiek toe: ‘Kijk, kijk, zie hem eens!’ Ja ze smijten hem met steenen - en het publiek staat te ginnegappen voor 't venster, en als de recensent zijn slachtoffer bij de kladden pakt, en laat zien, hoe 't hemdje gescheurd en het linnen niet van 't beste is, dan roepen de lui: Toe maar, wat doet hij ook in de koû, sla er maar op!
Och, ik zou u de namen kunnen noemen van gevierde mannen, die heel aardig kunnen stellen en spijkers met koppen slaan, als zij zich den tijd maar gunnen en goed op hun dreef zijn, maar die, sinds zij als Redacteur of medearbeider van weekblad of jaarboekje gaan schrijven en aardigheden debiteeren, niet omdat de geest getuigt maar omdat de pers wacht, nu telkens buiten hun boekje gaan en flauw of lomp gaan worden, tot schade van hun roem en reputatie. Om deze reden, mijn waarde, ben ik waarlijk blij, dat ge geen Redacteur zijt geworden.
Inmiddels ben ik recht verheugd, dat men u schoon niet benoemd toch genoemd heeft bij de jongste verkie-
{==66==} {>>pagina-aanduiding<<}
zing. Want daaruit blijkt me, dat er velen zijn die, evenals ik, u als een bevoegd beoordeelaar beschouwen van proza en poëzij. En zoo kom ik langzamerhand waar ik wezen moet. Ik ben bezig een bundeltje verzen te verzamelen, hetwelk, zoo de uitgave mij niet ontraden wordt, over een paar maanden zal verschijnen onder den titel:
DE MUZENZONEN.


kleine penne-schetsen naar de stukken van groote meesters.


vervaardigd door......
Ik zend hierbij een stukje, dat ik u verzoek te beschouwen als eene proeve van bewerking. Eilieve, lees het eens, en zeg mij rondborstig uw oordeel. Mocht dat oordeel gunstig uitvallen, dan hoop ik u meer stukjes te zenden. In afwachting enz.
Het stukje waarvan in dezen brief sprake was, luidde als volgt:


{==67==} {>>pagina-aanduiding<<}

De zeurende jongeling.


Propvol was de zaal als een potje met pieren; 
De gaslampen gloorden, met feestlijken glans; 
Er was 'n jool op de kroeg, om den dies te vieren, 
En 't Iö vivat schatert langs welven en trans. 
 
En daar ginder, aan het venster, 
Zat een arme jongeling, 
Die te veel had, en nu sedert 
Twaalf uur niet meer recht kon staan. 
Nevens hem zat een senator, 
Lurkend aan zijn Rencurrel, 
Nu eens streng dien knaap aanschouwend, 
Dan zijn flesch Chateau Roëll, 
En dan drinkend. En de jongling 
Sprak, terwijl een grauwe lach 
Om zijn droeve lippen zweefde: 
‘O, dat is een schoone dag, 
Keesje! - Hoor, wat dwaze toasten, 
En wat mooie borrelpraat! 
Dat 's een echte kroegjool! - Zie toch 
Hoe ze ginder vroolijk zijn; 
Hoe ze weemlen door elkander! 
Daar legt het een al af!.... ha! 
Dat is schoon!.... En zou het waar zijn, 
Keesje, dat ik dronken ben?’ 
En hij lachte, 't oude Keesje: 
‘Hendrik-lief, zeur zoo toch niet, 
Zijt g' ook al een beetje tipsy, 
Niemand, die daar hier op ziet. 

{==68==} {>>pagina-aanduiding<<}

Ook ginds in ‘de Doelen’ is het heden diner; 
Daar zitten de oomes 1), dit feest brengt zulks mee. 
Daar babbelt en snatert ook alles dooreen, 
Maar tipsy of dronken - zóó ver is er geen. 
 
En vriend Hendrik sprak weer: ‘Keesje, 
Ja, 't is zeker niemendal: 
Maar, wil mij toch niet bewegen, 
Dat ik nog meer drinken zal! 
Zie mijn boordjes eens, hoe smerig, 
Hoe besprenkeld! - Ach! ik voel 
Dat ik langzaam, langzaam inslaap, 
Waar ik zit in mijnen stoel; 
Want.... ik word cadaver, Keesje! 
En nogtans.... het is nog maar 
Even over twaalf - en, zie eens, 
Op dees dag, verleden jaar, 
't Was toen dies ook - daar ginder 
Zat ik toen nog bij mijn club, 
Blij en blozend, zingend, springend, 
Vol van hoop en moed; en thans, - 
Ha! die luide vreugdekreten, 
En dat toasten daar, 't gaat mij 
Snijdend door het harte, Keesje, 
Als een wreede spotternij!’ 
En hij gromde, het oude Keesje: 

{==69==} {>>pagina-aanduiding<<}

‘Hendrik! zwijg toch, klets zoo niet! 
Zeur mij toch niet zoo aan d' ooren, 
Praat nu liever eens met Piet.’ 
 
En ginds, in ‘de Doelen,’ wordt het gaandeweg goed; 
De wijn doet zich gelden in d' achtbaren stoet. 
Zij schreeuwen en tieren al luider dooreen, 
Maar rechtstreeks cadaver - zoo ver is er geen! 
 
En Hendrik zei weer: ‘'k Zou moeten 
Trachten kalm te zijn, 't is waar, 
Maar op dezen dies weet ik 
Vast: Mijn sjees staat kant en klaar: 
En - ik heb niet eens nog, Keesje, 
U dit durven zeggen - maar 
Al d' ellende van 't examen 
Kent ge zeker wel, niet waar? 
Ja? Welnu reeds tweemaal had ik 
Voor de faculteit gestaan, 
Doch, als de hamer neerviel, was het 
Telkens: “Vriend, gij moest naar huis toe gaan, 
Uw examen deugt niet!” Dan nam ik 
Zwijgend daar mijn afscheid; o! 
'k Wilde spreken, maar ik kon niet; 
Want mijn harte klopte zoo! 
Dan, eergistren toen de Heeren 
Voor de derde maal te zaam 
Mij weer onder handen namen, 
Sprak men: “Hendrik, nu is 't uit!” 
Maar ik hield steeds mijnen stoel vast, 
En ik zag hen smeekend aan, 

{==70==} {>>pagina-aanduiding<<}

Maar zij wenkten - en mijn vonnis 
Had ik nu pas goed verstaan: 
'k Was gedropen. En nu, Keesje, 
Als ik straks gesjeesd zal zijn, 
Zult gij dan mijn beeren temmen, 
Mijn curator - wilt ge 't zijn?’ 
 
En ginds in ‘de Doelen’ vraagt de Rector het woord. 
‘Collega's,’ zoo roept hij, ‘'k sla een toast zoo 't behoort!’ 
Maar de overigen schreeuwen en lachen dooreen, 
En naar onzen Rector en luistert er geen. 
 
En hij sprak weer: ‘O, wie weet het, 
Of ik ras niet eenzaam sta 
Bij een schilderhuis te mijmren, 
Of 'k niet weeg en plak weldra 
In een kruideniers-affaire, 
En wie weet ook, of ik niet 
Naar Harderwijk ga.... Maar hemel! 
Neen, dat niet! dat niet! want daar.... 
Maar - zie ginds toch! Keesje! Keesje! 
Slaat Jan Meijer daar een toast? 
Ha! op Vindicat en Polit! 
Jan! geef mij Champagne, thans!’ 
En hij dronk nog veel Champagne, 
En toen zonk hij machtloos neer, 
En ons Keesje juichte: Hendrik 
Hendrik!.... Mooi.... hij zeurt niet meer. 
 
En ginds in ‘de Doelen’ zit nog d'achtbare drom. 
Hun taal wordt potsierlijk, hun tong slaat reeds krom, 

{==71==} {>>pagina-aanduiding<<}

Zij schreeuwen, zij brullen al woester dooreen, 
En goed op zijn stoel zit daar stellig niet één. 
 
En 't was half drie. In ‘de Doelen’ 
Staat men op, en zoekt zijn jas, 
Want de kastelein deed voelen, 
Dat het niet zoo vroeg meer was. 
En ook ginder in een hoekje 
Der Studenten-Societeit, 
Zeggen twee van Hendriks vrinden: 
‘Kom, hij dient naar huis geleid!’ 
Dokter Piet, die van een kraamvrouw 
Weerkwam, bleef daar even staan, 
En mocht juist op 't breede marktplein 
Een ontmoeting gadeslaan. 
Daar kwam Hendrik, door zijn vrinden, 
Voortgesleept met veel gedruis, 
En van d'andren kant een troepje 
Professoren, lang niet pluis. 
Op het midden van het marktplein 
Stuit men eindelijk op elkaar, 
En daar ruischen heesche stemmen: 
‘Goeie morgen.... stik.... bonsoir!’ 
 
En luide klonk plotsling de toon der trompet, 
De wachter des torens blaast juist een quintet. 
't Is 't air van den vos, die zijn haar wel verloor, 
Maar zijn kuren behoudt, wat de tijd ook verstoor! 









{==72==} {>>pagina-aanduiding<<}

Jan de Wit aan Adam Thijssen.

Leiden, 27 Februari 66.

amice,

Onlangs hoorde ik van iemand, die een dichtbundeltje had willen uitgeven onder den titel: Schamele proeven van edele pogingen. 't Is bij het plan gebleven, en ingeval gij uw voornemen mocht ten uitvoer brengen en een dito bundeltje in 't licht zenden, dan zoudt ge misschien voor een prijsje dien titel kunnen overnemen. Naar uw eersteling te oordeel en zal het althans uwe proeven niet aan schamelheid ontbreken. En wat het edele uwer pogingen betreft, wat daaraan te kort mocht komen kan door een étiquette worden vergoed. Een ‘liefdadig doel’ maakt menige poging voor het minst even edel als een lintje iemand ridderlijk maakt.
Is het u evenwel met uw raadvragen ernst geweest en kunt ge weerstaan ‘au désir de te voir imprimé,’ hou dan voorloopig uw versjes nog t'huis. Uw candidaats in de medicijnen zal er geen schade door lijden en de Nederlandsche zangberg evenmin. Ronduit gezegd, gij kunt uw

{==73==} {>>pagina-aanduiding<<}
tijd beter besteden dan met het fabriceeren van zoo'n ‘zeurende jongeling.’
Of ik er dan niet om gelachen heb? Ja, dat heb ik, en 't is zeker wat waard nu en dan eens hartelijk te lachen. De vis comica blijft ongetwijfeld een krachtig levenselixer, en als de menschen er wat meer van gebruikten, ze zouden zich minder vervelen en minder ziek zijn, lichamelijk en zedelijk.
Dit bewijst evenwel niet dat het parodieeren en travesteeren een gelukkig genre mag heeten. Kan men er aan doen, 1o. zonder personeel te worden, 2o. zonder in 't profane en obscoene te vervallen, ik heb er vrede mee. Maar Aristophanes was niet de eerste, die het niet kon, en de bekende professor te Deventer zal de laatste niet zijn.
Wat uw proeve betreft, ik twijfel geen oogenblik aan uw goede intentie. Gij hebt willen zeggen dat ‘de zieke jongeling’ van Van Beers een erg ziekelijk vers is. Dit stond u zeker vrij, al komt ge er wat laat mee. Het was stellig wat heel kras van den dichter, de ‘juichende boeren’ en de ‘blonde boerinnen’ kwalijk te nemen, dat ze bij de kermispret ‘niet aan lijden en sterven dachten.’ Het plotseling sterven van Hendrik is voorts even onnatuurlijk als het verhaal van zijn vrijage onnoozel. Het ensemble mag in één woord naar worden genoemd, ik stem het toe. Toch kan ik mij in uwe travestie niet goed vinden.
Primo, is er naar mijn gevoelen iets onedelmoedigs in, iemands werk zoo totaal te persiffleeren. Een man als Van Beers verdient zelfs bij zijn ongelukkigsten arbeid iets beters.

{==74==} {>>pagina-aanduiding<<}

Ten tweede kan het niet missen of men moet in een doorgaande parodie ook de ernstige gedachten van den oorspronkelijken tekst in het narrenpak kleeden. Dit hebt ook gij gedaan, en daarmee staat ge op de grens van het profane, indien niet met beide voeten er in.
Ten derde ben ik 't met Von Schiller eens: ‘Sobald es der Dichter bloss auf ein Lachstück anlegt und weiter nichts will als uns gelustigen, so können wir ihm auch das Niedrige hingehen lassen, nur muss er nicht Unwillen oder Ekel erregen. Unwillen erregt er, wenn er das Niedrige da anbringt, wo wir es schlechterdings nicht verzeihen können, bei Menschen nämlich, von denen wir berechtigt sind, feinere Sitten zu fordern.’
En wat hebt gij gedaan? Gij hebt professoren en studenten als dronken voorgesteld. Dat zijn toch, meen ik, personen ‘von denen wir berechtigt sind, feinere Sitten zu fordern’....
Van welken kant ik haar ook bezie, de parodie van een bepaald stuk wil mij maar niet bevallen. Ze doet ons bij den auteur altijd eenige wreedheid en onrechtvaardigheid onderstellen, al pleegt hij die min of meer argeloos. Daarenboven heeft ze een te parasitisch karakter om ten volle geestig te zijn. Men moet zelfs, vergeef mij, eenigszins een aapachtige natuur hebben om te parodieeren.
Iets anders is het, daarentegen, een genre belachelijk te maken. Kunt gij, zonder iemand in 't bijzonder te kwetsen, een of andere verkeerde richting van uw tijd aan de kaak stellen, ga gerust uw gang. Allicht zult ge dan nieuwe banen van ontwikkeling openen. Cervantes heeft, als gij wilt, de romantiek zijner dagen geparodieerd, maar tevens den realistischen roman in 't leven ge-
{==75==} {>>pagina-aanduiding<<}
roepen. Eeuwen vroeger had de dichter der Batrachomuomachia aan het al te hoogdravend epos de les gelezen. Van de puriteinsche braafheidsmanie à la Richardson hebben Fielding en Sterne de lucht gezuiverd. De epistolae obscurorum virorum zijn een nagel aan de doodkist van het pedante scholasticisme geweest. Vrij bont door elkaar noem ik eenige voorbeelden uit duizend, die het heilzame der satire in 't licht stellen. Nog is er wat mee te doen voor wie lust en kracht heeft. Helaas, dwaasheden en zonden te over.
Maar zou sentimentaliteit wel de ergste kwaal zijn in onze dagen? Mij dunkt, de meerderheid is positief genoeg... Aan overgevoeligheid lijden de meesten tegenwoordig niet. Doch hierover later.
Wilt ge nu toch uw ‘zeurende jongeling’ uitgeven, dan hoop ik dat Jan Van Beers, als hij hem onder de oogen mocht krijgen, Socrates' voorbeeld zal volgen. Gij weet, toen Aristophanes hem in de ‘Wolken’ tot een kwasterigen sophist maakte, toen lachte hij zelf met de lachers mee. En dat deed aan het effect, door den blijspeldichter bedoeld, geen goed.

Vale.

t.t.

jan.






{==76==} {>>pagina-aanduiding<<}

Rudolf van der Maaten aan Jan de Wit.

Rotterdam, 16 Maart 1866.

amice!

Heeft Jan Rap gelijk volgens uwe meening, dat ge zoo nieuwsgierig vraagt naar den schrijver van de brochure: Heeft Pierson gelijk? Mij dunkt, 't is niet de sympathie voor den auteur, die u begeerig maakte hem bij name te kennen, want Jan Rap dweept niet met de moderne richting, toont zelfs een open oog voor hare zwakke zijden te hebben, en dus heeft hij 't waarschijnlijk bij u en uwe geestverwanten reeds verkorven. Doch laat mij voorshands niet vragen naar uwe motieven, maar alleen vertellen, hoe ver ik met mijne nasporingen in zake Jan Rap gevorderd ben.
Vooraf moet ik zeggen, dat ik met deze nasporingen nog niet ten einde ben, zoodat ik man en paard nog niet kan noemen; maar er zijn in ons gezegend vaderland geene voorbeelden, dat de anonymiteit van dezen of genen op den duur bewaard is, en we zullen er dus ook wel achter komen, wie 't bewuste boekske geschreven heeft.

{==77==} {>>pagina-aanduiding<<}
Die man uit Roemerswaal, die zoo onheusch over Dr. Te Winkel schreef, en, door zijn spotternijen over het Woordenboek toonde, hoe weinig hij in staat is dien reuzenarbeid te waardeeren, hij is toch ook al spoedig ontdekt; wat meer zegt, de Vermakelijke Spraakkunst leert ons immers, dat zelfs navolgingen en vertalingen ten onzent niet kunnen uitgegeven worden, of men weet alras, wie ze bezorgd heeft.
Maar ter zake. Den gang van mijn onderzoek ga ik U getrouwelijk schetsen.
Bij eene vluchtige lezing van zijn boekje bleek mij dadelijk, dat Jan Rap de Moderne Theologie en hare woordvoerders wel kent, maar zelf niet tot hare voorstanders kan behooren. 's Mans verzekeringen toch omtrent de liefde, die hij eenmaal voor de nieuwe richting had gekoesterd, zijne mededeeling aangaande de gronden, waarop zijn modern geloof steunde - ziet, men moet al heel onnoozel zijn, als men dat een en ander niet beschouwt als kool. De schrijver dezer brochure is nooit modern geweest. Wij moeten hem dus zoeken onder de Groningers of onder de orthodoxen.
Onder de Groningers, die men in staat zou kunnen rekenen, zoo'n boekje te schrijven, behooren in de eerste plaats: Jan Willem Straatman, Josua Valeton en Eduard Jorissen. Bij nader inzien is mij echter gebleken, dat de auteur te veel bonhommie heeft, dan dat we aan Straatman kunnen denken.
Aan den Heer Jorissen dit werkje toe te schrijven, dat zou misschien gaan, maar hoe dan met den stijl? Die is immers in het boekje van Jan Rap zoo geheel anders dan we 't van Jorissen gewoon zijn. Dit punt is niet gemak-
{==78==} {>>pagina-aanduiding<<}
kelijk uit te wijzen. Le style c'est l'homme.... ja, maar de mensch kan zich onkenbaar maken, een glad man zich, door het aanplakken van geitevellen, voordoen als een harig man. Zoo kon ook de Groninger predikant, wiens vormen getuigen, dat hij niet, gelijk Esau, een veldman is, voor ditmaal wel eens wat minder dan hij gewoon is op de sierlijkheid, wat meer op de duidelijkheid zijner voorstelling zich toegelegd hebben. Maar toch, dat iemand zijne eigenaardigheid in 't schrijven, zóó zou verbergen, geloove dat, wie het kan, ik niet. Ik wil, daar mijne oogen nog niet zoo donker geworden zijn als die van Vader Izak, althans eerst die oogen nog eens goed over dat boekje laten gaan, voor ik onzen Eduard tot mij roep, om hem, als den schrijver dier regelen, mijnen zegen te schenken.
En wat nu den hoogleeraar Valeton betreft, de goede man heeft, toen hij onlangs een speech hield tot opening zijner lessen, daarbij al zijn kruit verschoten. Daarenboven, zoo hij nog wat mocht hebben overgehouden, 'k geloof nooit, dat hij onder de vanen van Jan Rap zich zou scharen om het af te vuren. Een Professor is toch altijd een tegenvoeter van Jan Rap en diens maat, om ooit als hun orgaan te kunnen optreden. Desniettemin ben ik nog niet geheel los van het denkbeeld, dat één van 't genoemde drietal, of allen te zamen de hand in dit boekje gehad hebben, en niet geheel onaannemelijk komt mij voor, wat Prof. Brummelkamp mij dezer dagen schreef, dat ze 't met hun drieën zouden gemaakt hebben. Zoo veel althans is zeker, dat men, den naam van Jan Rap lezende, niet aan een individu, maar aan meer personen moet denken.

{==79==} {>>pagina-aanduiding<<}

Blijkt echter deze gissing ongegrond, en mag de schrijver dus niet onder de Groningers gezocht worden, dan dienen wij onder de meer volbloed-orthodoxen eens rond te kijken. Natuurlijk kunnen echter slechts diegenen onder hen hierbij in aanmerking komen, die als fatsoenlijke menschen bekend staan. En dan valt ons oog al licht op een drietal mannen, die in den laatsten tijd nu en dan de pen gevoerd hebben, namelijk op Bronsveld, De Liefde en Gunning. Is deze brochure inderdaad van den eerstgenoemde, dan heeft de schrijver in de jongste maanden geduchte vorderingen gemaakt. In het boekje van Jan Rap toch liggen de goede opmerkingen, om zoo te zeggen, voor de greep, terwijl zij in het dichtbundeltje van den heer Bronsveld, ja, ook wel te vinden zijn, maar daarin verspreid liggen evenals kievitseieren in een drassig weiland, zoodat men door dik en dun moet waden om ze op te sporen. We inclineeren dus om te zeggen, dat dit boekje niet van Bronsveld is.
Dan van De Liefde. Ja, wie weet? Edoch, de schrijver van ‘Waarschijnlijkheid of zekerheid?’ staat in menig opzicht vrij wat hooger dan de auteur van ‘Heeft Pierson gelijk?’ Eene passage zóó goed gesteld, zóó geestig en ad rem, als De Liefde schreef naar aanleiding van het verwijt door de Moderne Theologie den orthodoxen gedaan, omdat dezen ‘altijd op reis zijn naar de eeuwigheid,’ zulk eene passage zoekt ge bij Jan Rap tevergeefs. Waarlijk, De Liefde weet ons te boeien. Hij dwingt ons bewondering af voor zijn niet alledaagsch talent. Zelfs de onzin, dien hij een enkele maal ons te lezen geeft, heeft zijne aantrekkelijkheid. Wanneer De Liefde ons zoo stellig verzekert, dat hij bij zijnen dood

{==80==} {>>pagina-aanduiding<<}
wel de aarde zal verlaten, maar zekerlijk, met de eerste gelegenheid de beste, hier denkt terug te komen, dan halen wij de schouders op Wij roepen: Hoe is 't mogelijk! Maar in dien uitroep ligt eene erkenning van des schrijvers genie, dat wel op enkele punten is afgedwaald, maar niettemin bestaat. Ik voor mij althans, ik heb 's mans zonderlinge ontboezeming over zijne wederkomst op aarde met vrij wat meer stichting gelezen, dan de bekende hoofdstukken uit het derde deel van Klaasje.
A propos, ik bemerk uit uwen laatsten, dat ge Klaasje gelezen, en bij die lectuur veel genoten hebt. Trouwens, dat die roman u veel te genieten gaf, behoefdet ge mij niet te zeggen. Dat spreekt van zelf. Toen ik het eerste deel mijne Dientje voorlas, riep ze: ‘Dat 's net een boek voor De Wit! Hij moet er, dunkt mij, mee dweepen.’ Er is dan ook ontzaglijk veel moois in.
Het deed mij denken aan een photographie-album, dat een beroemd man ons ter bezichtiging aanbiedt. Wij nemen het met beleefde buiging aan, en slaan het open met goede verwachting, want zoo'n groot man zal ook wel de portretten hebben van onze eerste lui. Inmiddels zijn wij aanvankelijk zeer kalm, want het rijkst genot, dat zoo'n kunstbeschouwing kan geven wordt dan gesmaakt, als men in het album de afbeeldingen vindt van personen of plaatsen, die men dikwijls gezien heeft. En daar wij niet weten, of we hier wel een enkel bekend gezicht zullen aantreffen, zoo beginnen wij te bladeren zonder eenige opgewondenheid. Maar ziet, als we één, twee drie blaadjes hebben omgeslagen, daar vinden wij, o, zoo vele bekende gezichten. Klaasje Zevenster is daarom een prachtig boek, omdat het ons het levende beeld te zien geeft, niet alleen van onze Academie-vrienden,

{==81==} {>>pagina-aanduiding<<}
maar ook van de oude juffers, die we gekend, van de graven en baronnen, die we ontmoet hebben. Namen we ooit een kijkje in de achterbuurt der groote steden, of hebben wij vroeger of later de Heeren-Societeit van een groot dorp bezocht, deze roman verlevendigt de herinnering van al wat we daar zagen of hoorden.
De bronnen, waaruit de auteur van Klaasje heeft geput, schuilen voorwaar niet in de boekenkast. Van Lennep heeft het werkelijke leven in Nederland bestudeerd, en dat leven ons geschetst met geheel eenigen tact.
Het is vooral in 't weergeven van onzen hedendaagschen conversatietoon, dat de schrijver zijn meesterschap toont. Maar juist, omdat die gesprekken zich voor 't overige zoo prettig lezen laten, hinderde mij te meer die min welluidende en onnatuurlijke manier, waarop de menschen hier elkander soms aanspreken. Gij is zeker stijf; jij of je wordt dikwijls te gemeenzaam en daardoor onfatsoenlijk; U als nominativus te gebruiken is bepaald niet zooals 't hoort. Maar die herhaling van de titulatuur wordt op den duur ook niet mooi. Dat Ds. Bol zijne pleegdochter, dadelijk na de aankomst in de pastorie, leert hoe zij, wanneer ze hem iets vraagt, voortaan niet zeggen mag: ‘vindt u? heeft u?’ maar wel: ‘vindt dominé; heeft dominé?’ dat laten wij daar. Maar dat Klaasje van nu aan nooit tegen dezen regel zondigt, dat alle fatsoenlijke menschen, die we hooren praten, de theorie van den dominé volgen, dat is nog al vreemd. En als wij dan eene freule b.v. hooren zeggen: ‘O dominé weet wel, dat wij altijd graag naar hem luisteren.... zal dominé nog een kopje gebruiken?’ dan roepen wij uit: Incidit in Scyllam, qui vult evitare Charybdin!

{==82==} {>>pagina-aanduiding<<}

Daar komt bij, dat Van Lennep's proeve, om op deze wijze dat ongeoorloofde: ‘heeft u,’ ‘zal u’ te vermijden, voor een deel onzer landgenooten niets nieuws heeft. In Noord-Nederland, bepaaldelijk in de stad en provincie Groningen zullen de menschen uit de mindere klasse althans nooit het voornaamwoord U gebruiken, als ze iemand aanspreken. Maar hoe veel ik ook van de Groningers houd, vooral sedert ik met de familie H. heb kennis gemaakt, ja, hoe aardig ik hun dialect vind, vooral, wanneer 't gesproken wordt door een mooi meisje, of, zooals ze daar zeggen; ‘een nuuver wiggien’ - om nu deze eigenaardigheid van onze noordelijke landgenooten over te nemen, acht ik minder raadzaam, te minder, omdat die herhaling der titulatuur de duidelijkheid niet altijd bevordert. Toen ik onlangs te Groningen bij de H 's logeerde, kwam er een dienstmeisje met een boodschap voor ‘de juffer.’ Toevallig deed de juffer zelve open, en nu hoorde ik, hoe de dienstmaagd haar aldus aansprak: ‘Juffer! hoe vaart juffer? Ik zou de compliment doen van juffer, en of juffer ook pleizier had om van middag met juffer te gaan wandelen, en of juffer dan bij juffer zou aankomen, of dat juffer de juffer zou afhalen.’ Ik heb aan Daniël Cleveringa deze laatste regelen laten lezen, om van hem, als van eenen deskundige, te hooren, of ik al dat gejuffer goed had weergegeven, en Daan verzekerde mij niet alleen, dat ik volkomen juist deze toespraak geformuleerd en zonder outrage haar naverteld had, maar hij beweerde zelfs, dat een Groninger ‘loopwicht’ bij geen mogelijkheid de genoemde boodschap in een anderen vorm had kunnen overbrengen.
Maar die taalkundige curiositeit is slechts eene kleinig-
{==83==} {>>pagina-aanduiding<<}
heid, en, door er zoo lang over uit te weiden, val ik in het gewone zwak der boekbeoordeelaren, die, als zij in een beroemd boek nog wat te vitten vinden, dit doen met vrij wat lawaai en omhaal, vooral als zij daarbij eene, zoogenaamd ongezochte, aanleiding kunnen vinden, om eene aardigheid uit eigen koker aan den man te brengen.
Nu ik toch eenmaal begonnen ben met zooveel over Klaasje te schrijven, ja, al gaandeweg het air van een ‘heuschen recensent’ ging aannemen, nu moet ik toch wel met een enkel woord mijne critiek geven over het kritiekste in dezen roman. Welnu dan, die scènes ten huize van Madam Mont-Athos, met hoeveel waarachtig talent ze ook mogen geschreven zijn, ja, hoe leerzaam ze ook mogen wezen voor het jonge Nederland, ik had ze daar liever niet gevonden. Het Volksblad heeft gelijk: Van Lennep heeft den kieschen smaak van het beschaafde publiek beleedigd.
Dat wij, zooals het Volksblad verder beweert, voortaan een jong meisje niet meer mogen vragen, of zij het derde deel van Klaasje Zevenster gelezen heeft, doet hier minder af. Ofschoon we, zonder onkiesch te zijn, niet bepaaldelijk naar dat derde deel kunnen vragen, daaruit volgt nog niet, dat we met jonge dames niet mogen spreken over den geheelen roman. In de Hollandsche Natie komen ook eenige regels voor, die wat raar zijn, en in Bilderdijks werken is wel wat te vinden dat voor juffertjes, die pas van de kostschool komen, minder geschikt is. Zekerlijk ben ik nu heel onwellevend, als ik zoo ineens uwe zuster vraag: A propos, heb je bladzijde zóóveel en zóóveel uit de Hollandsche Natie wel

{==84==} {>>pagina-aanduiding<<}
eens gelezen, en kent ge soms ridder Sox ook? Dit neemt echter niet weg, dat ik volkomen vrijheid heb, bij gelegenheid met uw zuster over de poëzie van Helmers en Bilderdijk te keuvelen. Maar al mag ik ook in de fatsoenlijkste kringen over Klaasje (mits niet over het derde deel bij uitsluiting) spreken, altijd blijft het toch te bejammeren, dat Van Lennep in dezen roman zulke kritieke scènes heeft geschetst.
‘In dezen roman,’ vraagt ge; ‘hadt ge dan diezelfde bladzijden wel in een ander boek willen vinden?’ Juist, zoo is het. Hier zijn ze misplaatst. Wat de briefschrijver in De Tijdspiegel ook moge zeggen, hoe ernstig, hoe warm, hoe welsprekend zijn betoog ook zij, ik blijf bij mijn gevoelen: Het doel van den Heer Van Lennep was goed, maar het middel niet gelukkig gekozen.
Ter bestrijding van de verregaande zedeloosheid in onze maatschappij, bepaaldelijk van de ontucht, had de talentvolle schrijver moeten geven: een tendens-roman, die bepaaldelijk de gruwelen der ontucht schetste, en wel een roman in één of twee deelen, en met een titel, die, zoo duidelijk mogelijk, de strekking van het boek aangaf. Door het geven van zulk eene monographie had de auteur veel kunnen vermijden van datgene, waarvan men hem nu, niet geheel zonder recht, een verwijt maakt, en de goede vruchten van zijnen arbeid zouden dan nog veel rijker zijn, dan die wij nu van zijne pogingen mogen verwachten.

Vooreerst toch zou zulk eene monographie meer onder het volk bekend geworden zijn. Volkomen waar is 't, wat De Tijdspiegel zegt: ‘Het volk moet weten, wat

{==85==} {>>pagina-aanduiding<<}
volkszonde is, het volk moet blozen over de volksmisdaad, het volk moet zich aangorden tot den krijg tegen den volksvijand.’ Maar juist omdat dit zoo waar is, juist daarom had de roman in een anderen vorm moeten komen. Tot het volk behooren ook de roman-lezende winkeldochters en kameniers, ook de naaisters en buffet-juffertjes. Den vijand, waartegen het derde Deel waarschuwt, mochten deze personen althans wel eens voor de oogen zien afgeschilderd in al zijne afschuwelijkheid. Maar de inhoud van Klaasje Zevenster is in den regel minder geschikt om dezulken te boeien. De titel is voor haar althans niet bijzonder uitlokkend, en een boek in vijf deelen is toch voor deze menschen te lang; in één woord, Klaasje Zevenster trekt onder de kleine burgerij niet het tiende deel der lezers, die b.v. Maria Monk daar gevonden heeft.
Maar, zegt ge, als Van Lennep een boek geschreven had, welks titel ook maar van verre deed vermoeden, dat vrouwen als Madame Mont-Athos en hare pensionnaires daarin zouden opgevoerd worden, dan was het in de lagere kringen meer, maar in de hoogere veel minder gelezen. Maar neen, dat zegt ge niet. Ge weet wel beter. Wanneer maar onze Van Lennep er zijn naam voor gezet had, het werk zou gelezen zijn, ook door onze freules. Minder in de huiskamer misschien, maar men zou het toch eens in handen gekregen hebben. De student zou het gekocht, de luitenant het gehuurd hebben, de een zou zijn oppasser, de ander zijn vriend uitgezonden hebben om het zoo mogelijk voor een paar dagen te bezorgen. Altijd onder voorwaarde, dat de beroemde schrijver zijnen naam op het titelblad had doen plaatsen, zoo-
{==86==} {>>pagina-aanduiding<<}
dat men eenen waarborg had, dat ook de vloek der onkuischheid in gekuischten vorm zou worden voorgedragen.

'k Heb nog meer pijlen op mijn koker. Had de schrijver zulk eenen tendens-roman geleverd met den door ons verlangden titel, dan wisten we van te voren wat we aan zijn boek zouden hebben. Niemand zou meer mogen klagen, dat hij verrast, gefopt was. We waren gewaarschuwd. Ouders, die hunne eigen ideeën hebben over wat de huwbare dochters al of niet mogen lezen, hadden, des verkiezende, het boek bijtijds op den catalogus van verboden lectuur kunnen plaatsen. Men zou dan geen reden hebben te zeggen, dat de Heer Van Lennep, onder eene Nederlandsche vlag varende, wel begonnen is met het invoeren van echt nationale producten, maar geheel onverwacht met eene lading Fransche schandalen in onze havens is binnengeloopen, en dus als smokkelaar kan aangeklaagd worden.

Nog iets. Als ik de menschen tegenwoordig over Klaasje Zevenster hoor, denk ik altijd aan wat men van Ds. Jakobs vertelt. Jakobs hield eens eene zeer indrukwekkende preek. 't Was inderdaad een meesterstuk van echte kanselwelsprekendheid. Maar in het derde deel zijner toespraak versprak de gevierde redenaar zich op eene heel curieuse manier. In den loop der week hoorde men toen overal over ‘dat gekke verspreken’ van den prediker. Van de waarlijk prachtige preek repte geen sterveling, en die er nog iets van zei, deed dit slechts terloops.
En nu eindelijk punctum. Vertel mij bij gelegenheid

{==87==} {>>pagina-aanduiding<<}
eens, hoe Ten Kate u bevallen heeft, en of ge ook trotsch geworden zijt op uwe moedertaal, sinds ge dien dichter zijne Schepping hoordet voordragen. Vaarwel!

t.t.
van der maaten.

P.S. Bij 't nalezen van mijn epistel bemerk ik, dat over Gunning verder niets gezegd is. Enfin, dat is misschien maar goed. Men praat over hem ook liefst niet meer.

{==88==} {>>pagina-aanduiding<<}


    
        
    
 
{==I==} {>>pagina-aanduiding<<}

LOS EN VAST.
UIT DE BRIEFWISSELING
VAN EEN
LEIDSCH STUDENT
Tweede Aflevering.
LEIDEN,
S.C. VAN DOESBURGH.
1866.

{==II==} {>>pagina-aanduiding<<}


{==III==} {>>pagina-aanduiding<<}

INHOUD.
	Bladz.
Theodorus Lagerbeek aan Jan De Wit	89.
	Het ongevraagd advies. De onsterfelijkheid van een recensent geloochend. Simon en Simson. Het fort van den heer Busken Huët. Martelen en moorden op groote schaal. Proeven van onbeschaamdheid. Beweerd maar niet bewezen. Splinters en balken. De wetgever overtreder der wet. Personaliteiten. Gedeserteerd niet gepasporteerd. ‘Overdrijving versmaad ik.’ Speurhonden-natuur. Vreterij in de populieren. Eene historia morbi. Hoop op beterschap. Een nieuwe Theagenes. Een goede raad.
Kees Van Effen aan Jan De Wit	110.
	Niet overdreven genoeg. Tardus amor. Stadhuiswoorden. Aesthetica's. Een definitie van de danskunst. Een radicaaltje. Een parabel. Oordeel van Renan over 't materialisme. Neef Joost. Een lastige positie en een redmiddel. Genie en adel. Fragment uit een vertoog over de Crinoline. Een gezondheids-maatregel. Een politiecommissaris profeet.
Jan De Wit aan S. Van Bergen	122.
	Verbleekte idealen. Zal ik blijven? Drie bezwaren.
Ds. Kriegers aan Jan De Wit	131.
	Mislukte discussie. Vrees voor het ‘Ongevraagd advies.’ Behendige advocaten nog geen degelijke juristen. Een vraagteeken achter de wetenschappelijkheid van Cd. Busken Huët. Epigonen van Heinrich Heine. Reëel en materieel. Göthe en Schiller ook in de war met het christendom. Realistische eenzijdigheid van een jonge dame. Leemte in Huët's advies. Onwetenschappelijke critiek. Het formeele beginsel der Hervormde Kerk en dat der moderne theologie. Huët tegen Scholten, Kuenen en Rauwenhoff. Het confessionalisme en de confessiona-


{==IV==} {>>pagina-aanduiding<<}

	listen. Stuart Mill over de zegepraal der waarheid. Goede moed, met een spreuk van Göthe.
S. Van Bergen aan Jan De Wit	147.
	Een woordje over dwepen. Arme jeugd! Verlies en winst. Verbeelding? Te ver gaan. Een logische fout. Een Engelschman te Heidelberg. Vrees voor orthodoxe synode. Een quaestie van meer of minder. Art. 23. De kern der natie. Beschamende ijver. Complete scheidsbrief? Proces à la Jarndyce. Is 't niet beter den afloop der crisis af te wachten?
Adam Thijssen aan Jan De Wit	161.
	De ‘Zeurende Jongeling’ ten vure gedoemd. De jongelingsvereenigingen gespaard. Een hooger roeping. Een sprank van 't nieuwe dichtvuur.
S. Van Bergen aan Jan De Wit	165.
	Een brief zonder inleiding. Geen officieele predikanten? Stroom van materialisme. Beste jongens, wien nog iets ontbreekt. De officieele titel. Goed woord van Réville. Geen illusiën. Ideaal van Pierson De predikant een mensch als een ander. De wetenschap geen ‘tüchtige Kuh.’ Predikant om den broode. Jongelingen van goeden huize. Valsche schaamte. Werken voor de kost. Een kiesche zaak. Rozegeur en maneschijn. Een inclinatie bestrijden. Een verrassend expediënt Licht en schaduw. ‘Trugbilder.’ Lichtbeeld van Pierson. Geen woord meer.





    



{==89==} {>>pagina-aanduiding<<}

    [Tweede aflevering]

Theodorus Lagerbeek aan Jan de Wit.

Arnhem, 27 April 1866.

Waarde Jan!

Wat zegt men te Leiden toch wel van het Ongevraagd Advies? Iets zegt men er stellig van, de stukjes van den heer Huet worden immers door den tijdgenoot nog niet geïgnoreerd. De toekomst zal leeren, of die heer ook iets in de mars heeft, waarvan het nakroost nog gewaagt. Wel schijnt hij ‘het veroveren van eenen naam in de letterkundige geschiedenis als een goede zaak te beschouwen, hij noemt dit immers: eene niet onverstandige geldbelegging’ 1), maar voor zich zelven meent hij zeker veroveringen te kunnen maken, die, uit een financiëel oogpunt beschouwd, nog meer beteekenis hebben. Tot nu toe heeft hij althans weinig moeite gedaan, om zich een naam als de bedoelde te verwerven.
Zoo zeker het is, dat de tijdgenooten vrij wat no-
{==90==} {>>pagina-aanduiding<<}
titie nemen van zijne recensiën en vlugschriften, zoo zeker is het, dat dergelijke letterarbeid onvoldoende blijft, om iemand als auteur te doen voortleven bij de nakomelingschap. Wie, gelijk Huet, zijne doorluchtigste feiten heeft verricht onder de vanen van Aristarchus, hij moge bij zijn leven een tropeetje zich oprichten, als hij sneuvelt is het saluutschot boven zijn kist het laatste, dat men ter zijner eere hoort.
In zijne Stichtelijke Lektuur 1) haalt de heer Huet een volzin aan van Chateaubriand, waarin beweerd wordt, dat Frankrijk alleen mannen zou opleveren, qui sachent faire un livre. Eilieve, zoo vraag ik dikwijls, waarom levert de heer Huet eens niet, wat men een boek zou kunnen noemen? Wat daartoe al zoo behoort weet hij immers zoo goed, en, komt het er, om een boek te schrijven, vooral op aan, dat men meester is over den vorm, wie zal hem eenige heerschappij over taal en vormen betwisten?
Gaf hij ons maar eens een roman of iets dergelijks! Zijne Overdrukjes, ofschoon ze weinig opgang maakten, bewezen genoegzaam, dat hij, mits behoorlijk studeerende, onze fraaie letteren met een boek zou kunnen verrijken, waardoor zijn naam, naast dien van Multatuli, bleef voortleven in den mond des volks. Menige schoone bladzijde wordt in die Overdrukjes gevonden; de titel Groen en Rijp zou voor dit bundeltje een beter figuur maken, dan voor het boekje van Thrasybulus, waarin de voorraad rijp ooft in geene gelukkige verhouding staat tot de massa groene vruchten. Evenwel moet ik bij nader in-
{==91==} {>>pagina-aanduiding<<}
zien bekennen, dat het schrijven van novellen, al heeft de heer Huet er min of meer den slag van, toch eigenlijk zijn fort niet blijkt te zijn. Hij zelf verklaart dan ook 1), ‘te eenemaal ontbloot te zijn van de gave des vertellens.’
Maar waarin ligt dan wel zijne kracht? Wat maakte hem hier te lande populair?
Gepasseerden Vrijdag-avond hebben wij in ons letterkundig genootschap deze vraag opzettelijk besproken. Van het daar verhandelde ga ik u verslag geven. Ik doe het met eenige uitvoerigheid, wijl ik vrees, dat er in uwen kring over den heer Huet een zeer éénzijdig oordeel wordt geveld. Zoo ergens, dan is deze man in uwe stad ‘plegende tooverij en verrukkende de zinnen’ der jongelui, ‘zeggende van zich zelven, dat hij iets groots is,’ zoodat de studenten ‘hem allen aanhangen van den kleinen tot den grooten.’ Het audire et alteram partem zal in allen gevalle ook in deze zaak voor u zijne nuttigheid hebben.
Gij bemerkt, dat ik daar Busken Huet met den Samaritaan Simon ging vergelijken. Bevalt u dat niet, dan moogt ge van Simon Simson maken. Want ja, Huet is een Simson. Raadsels geeft hij op, waarbij dat van den Nazireër maar een kleintje is. Zelf is hij immers voor zijne vrienden en vereerders een raadsel geworden. Het getal dergenen, die hij met een ezelskinnebak versloeg, is ook niet gering. En al kan hij niet, gelijk Manoachs zoon, een geheelen tempel omverwerpen - de Christen-tempel heeft gelukkig beteren bouwmeester gehad dan die van Dagon - hij laat zich toch door zijnen kwaden genius telkens naar 't eerwaardig gebouw heenleiden, en tast

{==92==} {>>pagina-aanduiding<<}
in den blinde daar rond naar de pilaren en rukt er aan, of hij ze ook zou kunnen doen waggelen. Nu dan, laat mij u vertellen, waarin, volgens het resultaat onzer samenspreking, het geheim der kracht van dezen Simson schuilt.
Onze Dourrhy was de eerste, die over de genoemde vraag het woord voerde. Volgens zijne bewering moest de kracht van Busken Huet eerst en meest gezocht worden in zijne onbeschaamdheid, of, om dit oordeel te formuleeren met Huets eigen termen: slechts één ding kon, naar Dourrhy's meening, den heer Huet voor een tijd populair gemaakt hebben, t.w. ‘zijn instinctmatig welbehagen in den geest, die hardvochtig is, en in den toon, die aan het onbeschofte grenst’ 1).
Tegen dit gevoelen verhieven zich verscheiden stemmen. Huet populair geworden door zijne onbeschaamdheid, neen dat was te kras! Volgens dezen was het veeleer zijn critische virtuositeit, volgens genen niets anders dan zijn geestige stijl, waardoor hij de man geworden is. Wat Dourrhy als onbeschaamdheid karakterizeerde, moest volgens de anderen slechts aangemerkt worden als de ‘kwâjongens-ader’ die, zooals zijn vriend verzekerde 2), ‘in weerwil van hem zelven door Huets schriften loopt.’
Maar Dourrhy, zooals ge weet, laat zich zoo gauw niet van zijn stuk brengen. Ook nu hield hij zijn streng goed vast. ‘Ik ontken niet,’ zoo sprak hij, ‘dat Huet scherpzinnig is, en daarbij zeer groote belezenheid en veel geest heeft. Ook zijn stijl heeft zonder tegenspraak veel

{==93==} {>>pagina-aanduiding<<}
aantrekkelijks. Maar toch, zijne onbeschaamdheid heeft het hem gedaan.’
Wanneer Van der Palm beweert, dat de sterkste zijde van Cicero's welsprekendheid in zijn stijl is gelegen, dan wil hij daarmee zeggen, niet, dat Marcus Tullius van de jurisprudentie of de politiek weinig verstand had, maar toch wel dit, dat het de stijlist is, die aan den rechtsgeleerde Cicero eenen naam, aan den staatsman Cicero zooveel roem heeft bezorgd. Gelijk nu Cicero door zijn stijl, zoo heeft de heer Huet op zijne lezers den meesten indruk gemaakt, doordien hij dingen dorst verkondigen, waaraan een ander niet zou durven denken, en daarbij gewoon was zijne aanmerkingen voor te dragen in eenen vorm, zóó kras, zóó stout, dat hij nu eens pijn en ergernis, dan weer Schadenfreude en lachlust verwekte, maar altijd frappeerde. Daar kwam bij: de, wel wat gemaniereerde, maar toch zoo puntige stijl, de geestige vergelijkingen, de massa citaten, ja, dat alles komt er bij en versterkt den indruk, maar den eersten grooten schok kreeg men door zijne brutaliteit. Schrap eens die veelsoortige impertinentiën, waarvan zijne brochures en recensiën overvloeien.... ge houdt zeker nog wel iets over. Ongetwijfeld. En wat ge overhoudt zal zeker lezenswaardig zijn - als gewone stukken, die men leest of vluchtig doorloopt, maar waarover in allen gevalle niet veel meer gedacht of gepraat wordt. Met het onbeschaamde valt het karakteristieke, en, voor velen helaas, ook het aantrekkelijke weg.
Zien toch de Spanjaarden gaarne stierengevechten, en geniet John Bull nooit meer, dan waar hij een paar hanen op elkander ziet aanvliegen, zoodat de pluimen stuiven en bloed de veeren kleurt, onder de Nederlanders

{==94==} {>>pagina-aanduiding<<}
zijn er velen, die zich eerst recht verkneukelen, als de menschen een pennestrijd gaan voeren, en elkanders werk voor 't groot publiek ten toon stellen als een echten prullewinkel. Kan men iemands karakter daarbij in verdenking brengen, des te beter; en wordt soms deze of gene vermoord, vernietigd, dan stijgt de vreugde ten top.
Geen wonder dus, dat een man als de heer Huet hier en daar bijval vond, en door een tal van menschen werd aangemoedigd. Hij toch had er, gelijk niemand vóór hem, den slag van, zijn evenmensch bespottelijk te maken en voor 't volk ten toon te stellen. Tastte een ander de beunhazen aan, hij nam de corypheeën à faire. Om zijn fatsoen te houden, doet hij min of meer hulde aan de verdiensten des auteurs, maar straks komt de aap uit de mouw en - 't publiek lacht de mannen uit, op wie het tot dusver roem had gedragen.
Zoo zegt hij b.v. eerst iets goeds van een gevierden schrijver, maar dan klinkt het vonnis: ‘Deze novellen behooren, zoo de nieuwe als de oude, voor het meerendeel tot de dienstboden-litteratuuren;’ en, van het standpunt des auteurs gewagende, spreekt hij van een ‘weesmeisjes-standpunt’ l). Zoo zal hij bij eene andere gelegenheid 2) eerst eenige ingenomenheid affecteeren met de werken van eenen bekenden romanschrijver, maar weldra vernemen wij, dat een voornaam gedeelte van den letterkundigen arbeid ‘bestemd is, om bij toeneming te dringen (door te dringen, bedoelt zeker de heer Huet) tot de lager liggende formatiën van onze zamenleving en derwaarts af te dalen.’
En, alsof dit nog niet genoeg ware, wordt er bijge-
{==95==} {>>pagina-aanduiding<<}
voegd, dat in die boeken weinig pit van gedachten zit. (Ook al niet mooi gezegd. Er zit weinig pit in dat boek, dat kan. Er zit weinig gedachte in, dat gaat ook. Maar pit van gedachten is onzin.) Over vijf en twintig jaren, zegt eindelijk referent, zullen nog alleen kinderen naar die boeken vragen, en slechts burgers en boeren, visschers, militairen en dienstboden zullen er iets aan hebben.

't Publiek ziet gaarne, hoe iemands karakter als dubbelzinnig wordt voorgesteld - komt maar hier, boeren en burgerlui, roept Huet, zoo iets doe ik op groote schaal, en hij maakt meteen alle moderne theologen, die op hun post blijven, voor huichelaars uit 1).
Het volk ziet gaarne iemand vermoorden - hier moet je wezen, schreeuwt de voormalige Walsche predikant, ik maak ze bij troepjes kapot, - en hij neemt achtereenvolgens alle medewerkers van een tweetal jaarboekjes beet, en zegt van hun proza en poezie: Vaagsel onzer litteratuur, en wederom: Zoo'n almanak is niets dan een vuilnisbak 2).
Daar staat een standbeeld, een wezenlijk kunstwerk, tot nu toe onze trots en glorie. De heer Huet komt, roemt met een genadig hoofdknikje vormen en proportiën, zegt van het hoofd, dat het ferm op den romp staat, van armen en schouders, dat zij goed afgewerkt zijn. Maar dit een en ander is slechts bij wijze van inleiding. De criticus heeft ontdekt, dat daar achter aan den hiel iets is, waarop hij aanmerking kan maken. Geef hier een hamer! is het nu; en, om aan het publiek te toonen welke

{==96==} {>>pagina-aanduiding<<}
plek hij bedoelt, slaat hij tegen den hiel en verbrijzelt den voet door felle mokerslagen. Mist nu het beeld zijn steunpunt en valt het voorover in 't slijk, des te beter. 't Jonge Holland juicht: Bravo! wat heeft die kerel een courage, wat komen zijne slagen goed neer! Wat is er een kracht in zijnen arm! Vivat deze kunstrechter, die niets ontziet, en zoo den geheelen winkel opruimt!
Of heeft de heer Huet niet doorgaans zoo gehandeld met het werk onzer eerste letterkundigen? En is zulk eene handelwijze van onbeschaamdheid vrij te pleiten? Maar laat mij enkele puntjes hier aanstippen, en de proeven leveren van de verregaande impertinentie van den heer Cd. Busken Huet. Ik zal het schappelijk met hem maken.

1o. Onbeschaamd is het, grove beschuldigingen in te brengen, zonder daarbij iets over te leggen dat naar een bewijs gelijkt. Voor den heer Huet echter schijnen beweren en bewijzen synoniem te zijn.
Zoo zegt hij b.v.: Jezus was een dweeper, zijne levensbeschouwing onpractisch 1). Ge vraagt naar een bewijs voor deze stelling. Vergeefs, er wordt geen bewijs gevonden.
Elders 2) wordt verzekerd: Het feitelijk Christendom is een mengsel van kwaad en goed, van onnatuur en liefelijkheid, van trivialiteit en verhevenheid. Gij zoekt bewijzen. Niet voorhanden.
Zonder blikken of blozen wordt verklaard, dat er edele menschen zijn onder de atheïsten 3). Het boekje waarin

{==97==} {>>pagina-aanduiding<<}
die verklaring voorkomt bewijst alleen, dat het getal dergenen, die zich het air geven van atheïsme, nu met één vermeerderd is, en dat die ééne zeer onedel handelt.
De Parijsche werklieden hoorden met genoegen naar Emile Souvestre, toen deze hun stukken uit Molière voorlas. Dus, zoo redeneert de heer Huet 1), wanneer ik, ter beschaving van de Rotterdamsche beau monde fragmenten uit denzelfden Molière voordraag, dan moest dat ook in den smaak der hoorders vallen. Die redeneering zou kracht hebben, zoodra bewezen was, dat de Rotterdamsche heeren en dames op ééne lijn staan met Fransche handwerkslieden, en dat de voordracht van den heer Huet even goed is als die van Emile Souvestre. Maar noch het een noch het ander wordt bewezen. Trouwens, van het litterarisch publiek der hofstad wordt ook maar kort en goed gezegd, dat het even gemakkelijk te voldoen is als de Schiermonnikoogsche boerenmeiden met hare vrijers 2). Ja, de Hagenaars mogen ook nog vernemen, dat zij niet alleen geen kunstgevoel hebben, maar ook geen oordeel, geen hart, geen geweten. Dat 's nog al zoo iets, zou ik meenen. Maar ja, die laatste bewering wordt toegelicht. De Hagenaars hebben geen hart en geen geweten, want zij dulden nu en dan mannen op de catheder, die niet in den smaak van Cd. Huet vallen. Nu, zal men zeggen, dat bewijs is nog onbeschofter dan de aantijging zelve 3).

{==98==} {>>pagina-aanduiding<<}

2. Onbeschaamd is het, als men, in het slijk wentelend, met meesterachtig gebaar zich opricht en anderen de les gaat lezen, omdat er een spatje kleeft aan den zoom der kleederen.
Réville's antwoorden, zegt de schrijver van het Ongevraagd Advies, kenmerken zich door een in het oog loopend gebrek aan waardigheid 1). En de toon door den heer Huet aangeslagen?
Eene plaats uit het vierde Evangelie wordt een tekst genoemd, ontleend aan een tooneelstuk. De melkboer brengt een zoontje, en de moeder tijgt met het kreunend wicht naar de kerk en antwoordt op de vragen van het verhaspeld doop-formulier. ‘Onze Vader die in de hemelen zijt,’ wordt voorgesteld als een nieuw-testamentisch etiket, waarmee de schrijver zelf zijn Godsbegrip had versierd. Een Arnhemsch prediker wordt genoemd een phantasie-Christen. Over Kalvijn en Spinoza sprekende is het: ‘Indien hij den Amsterdainschen Jood in zijne magere, doch lange handen had kunnen krijgen’ 2) enz.
‘Het gemeene, mijne heeren, is gemeen,’ zegt de heer Huet. Maar, wat dunkt u van den man, die met een zeldzame volharding deel bij deel gaat doorwerken, alleen om hier of daar eene onkiesche expressie op te scharrelen? 3) Hoe oordeelt ge over den recensent, die zelfs tusschen waarlijk onschuldige regels 4) allerlei vuiligheden

{==99==} {>>pagina-aanduiding<<}
leest, en die in het algemeen met kennelijke voorliefde uitweidt over die passages, die wat sensueel zijn? 1) En wat zijne eigen, niet aangehaalde, onkiesche aardigheden betreft - o tart mij, bid ik u, niet, er u eene kleine opgave van toe te zenden.

3. Zeer nauw verwant met onze vorige opmerking is deze: Onbeschaamd is het, wetten af te kondigen, die men zelf telkens overtreedt.
De heer Huet maakt den schrijver van een stichtelijk boek een standje, omdat deze het een en ander over zich zelven had gezegd 2). Nu kon men verwachten, dat de recensent ons de mededeeling zou besparen van 'tgeen hem zelven alleen aangaat, daar toch die confessiones in eene recensie evenzeer misplaatst zijn als in een stichtelijk boek. IJdele hoop! De heer Huet vertelt u gaarne iets omtrent zijne eigen daden, illusiën en verdiensten. Hoe goed weet hij den lezer op de hoogte te houden van zijne lectuur! Niet alleen, dat wij vernemen, wat hij in de laatste dagen t'huis bestudeerde 3), maar hij wil ook wel weten, wat hij al zoo op den spoortrein gelezen heeft. Degelijke lectuur neemt de heer Huet mee, als hij van huis gaat. Den eenen keer bleek het de Imitatio Christi te zijn, die hij in den zak had gestoken, en bij eene andere gelegenheid had hij Spinoza's Ethica tot reislectuur verkozen 4). En opdat de lezer niet moge meenen, dat hij

{==100==} {>>pagina-aanduiding<<}
maar even in dat eerste boek gebladerd had, wordt verzekerd, dat hij het boekje onder weg van 't begin tot het einde heeft doorgelezen. Moeten wij die mededeelingen ook nog gelooven? Ik voor mij, ik geloof er niets van, en beschouw met den heer Huet deze en dergelijke confidences als: ‘geijkte letterkundige verdichtsels, die langer niemand roeren.’ Voorts moeten we goedschiks kwaadschiks hooren, dat de heer Huet in der tijd gehoopt had Minister te worden.... N.B. van Eeredienst 1), en dat hij een man is van de wereld 2). Ja, toen hij vreesde, dat, ten gevolge van een door hem veroorzaakt petit (sic) scandale littéraire, zijne reputatie naar de maan zou zijn, toen vatte hij de pen op, en vertelde aan 't publiek, dat er toch nog iemand was, die goed over hem dacht, nl. de correspondent van een Belgische courant, daar deze hem immers genoemd had: un écrivain spirituel, die gevoerd heeft le sceptre de la critique en alzoo leverde: des critiques très-fondées.’ Ja, correspondenten durven al veel zeggen. Critiques très-fondées! Neen, maar.... enfin, het staat in de courant, en Huet zelf zet er zijn zegel op 3).

4. Over zich zelven in geschrifte allerhande aardigheden te debiteeren is hoogst ongepast. Doch bleef het nog maar bij die mededeelingen over zich zelven! Wat ons echter vooral recht geeft, over de onbeschaamdheid van den heer Huet te klagen, het is dit, dat hij, voor 't groot publiek schrijvende, telkens iets moet zeggen over de afkomst, de

{==101==} {>>pagina-aanduiding<<}
maatschappelijke positie, ja, de financiën dergenen, wier werk hij onder handen nam. Van dezen schrijver moeten wij hooren, dat hij notaris, van genen, dat hij predikant en dus burgerman is. Huet moet u, en passant, telkens op de hoogte brengen van de familie-relatiën en omstandigheden der schrijvers en dichters: gij hoort van hem, hoe de dichter A. nog geen lintje heeft, hoe de heer B. apotheker is, hoe de voorouders van C. op Bilioen gewoond hebben, en, horribile dictu, dat Mevr. D. door 't schrijven nog niet rijk geworden is 1). 't Is inderdaad ergerlijk, vooral als men bedenkt, dat de personen, over wie dit alles wordt verteld, nog leven. Behoorden zij tot de geschiedenis, wij hadden den heer Huet het recht toegekend, deze bijzonderheden mee te deelen, evengoed als ieder weldenkende in der tijd den heer Van Oosterzee recht gaf, in de aanteekeningen op zijn Saurin 2) 't een en ander aan te stippen over zekeren Mr. Huet, die zoo onedelmoedig handelde jegens zijn collega. Vast geloof ik inmiddels, dat Prof. V. Oosterzee zoo mogelijk deze citaten zou achterwege gelaten hebben, had hij maar van verre kunnen vermoeden, dat de achterkleinneef van dien Huet zich deze zaak zoo vreeslijk zou aantrekken. Want de Utrechtsche hoogleeraar heeft er nooit zijn studie van gemaakt, den evenmensch noodeloos te grieven.

5. Onbeschaamd is het, wanneer men zich zelven als

{==102==} {>>pagina-aanduiding<<}
een gepasporteerd onderofficier wil doen voorkomen 1), terwijl men slechts met een deserteur kan vergeleken worden. Onbeschaamder nog, als men, pas weggeloopen, niets dan kwaads vertellen gaat van het corps waarbij men twaalf jaren diende, en voor de oude wapenbroeders niets anders heeft dan eene hatelijke aansporing, om toch ook maar te deserteeren.
Twaalf jaren lang was Huet predikant! 't Is meer dan een bloot vermoeden, dat ons noopt te verklaren: veel goeds heeft hij in dien tijd gedaan. Maar juist daarom ergert het ons, wanneer de schrijver van het Ongevraagd Advies 2) over den arbeid van dat tijdperk spreekt met verachtelijke minachting. Dat hij tegenwoordig die jaren als verloren, en zijn werk, destijds verricht, als een ijdel werk beschouwt, is reeds erg genoeg, maar wij meenden, dat er ten minste eenige weemoed moest trillen in den toon, waarop hij die dingen bespreekt. Al was het maar iets van die zekere weekheid, die hij vroeger in Pierson zoo pleegvaderlijk schijnt te hebben betreurd.
Drie woorden nog moet ik aanhalen uit het Ongevraagd Advies. ‘Overdrijving versmaad ik,’ zegt de heer Huet 3). Moeten we lachen of verontwaardigd zijn bij zulk eene verklaring? Overdrijving versmaad ik - zoo spreekt de man, die geene bladzijde kon schrijven, noch ter verheerlijking van zich zelven, noch om anderen te declineeren, of in de lofspraak zoowel als in het doemvonnis was overdrijving te proeven.

{==103==} {>>pagina-aanduiding<<}

Doch genoeg. Ik zou nog een tal van bewijzen kunnen bijbrengen, maar het opmaken, ja, en ook het aanhooren van een zondenregister wordt eindelijk stuitend voor ons gevoel, vooral wanneer het eenen man geldt, van wien we allen in der tijd zoo goede verwachting hebben gekoesterd.’

Zoo ongeveer redeneerde vriend Dourrhy. Ik voor mij vond zijne bewijsvoering, qua talis, niet afdoende. Er was immers wel aangetoond, dat de heer Huet, altijd vóór hij aan 't schrijven gaat, de humaniteit de deur uitschopt, maar daaruit volgt m.i. nog niet, dat de onbeschaamdheid nu juist zijn fort is.
Verscheiden leden voerden daarna nog over dit punt het woord.
Vlamstra verklaarde Huets zoogenaamde populariteit uit zijne ‘speurhonden-natuur,’ want zoo veel is zeker, zei onze Fries, als hij door de ‘prairiën onzer letteren’ 1) rondsnuffelt, dan spoort hij altijd iets op. Zoo iemand, dan heeft hij een fijnen neus. Men gaf den spreker in bedenking, of deze vergelijking wel kiesch was, maar Vlamstra antwoordde: ‘Een gesjeesde dominé is niet meer dan een die nog dienst doet, en vond Huet in der tijd vrijheid om den heer Gunning bij een huilenden hond te vergelijken 2), wij hebben dan verlof om hem zelven voor te stellen b.v. als een cerberus. Huilen doet hij niet, ten minste niet in den regel. Een enkelen keer slechts herinneren we ons zulk een gejank van hem gehoord te hebben; 't was toen hij, door de publieke opinie gekastijd,

{==104==} {>>pagina-aanduiding<<}
kwam zeuren en kwispelstaarten aan de knieën van diezelfde dame, die hij niet lang te voren zoo nijdig had aangebast. Maar huilen is anders zijn zwak niet. Hij houdt meer van bijten. Den laatsten keer ontmoette ik hem op kerkelijk terrein. Er was zoo iets raars in zijn blik, hij draafde door met zoo vreemden tred.... zeg, hij zal toch niet dol wezen?’
Tot zoover Vlamstra. Ik blijf er bij: het door hem gekozen beeld is niet gelukkig, 't Is mij te ruw. Neen, weet ge, aan wien ik altijd moet denken, wanneer ik een stukje van den heer Huet onder de oogen krijg? Dan denk ik onwillekeurig aan mijnen neef David, met wien ik, als kind, toen wij nog te Assen woonden, verre tochten placht te doen met het bepaalde doel, nieuwe schatten te verzamelen voor ons Kapellen-Kabinet. Wij dreven die zaak destijds op groote schaal, en onze collectie was wezenlijk bezienswaardig. Altijd met het netje van groene tulle gewapend zwierven wij door bosch en tuinen, nu eens in de morgenuren, om de dagkapellen te vangen, maar dan ook 's avonds laat, als de nachtvlinders rondom de herfst-seringen gonsden.
Maar om de kapellen te krijgen beproefden wij nog een ander middel, dat wel meer omslachtig, maar niet minder interessant was. Wij zochten namelijk ook de rupsen, die dan behoorlijk gevoederd en, tot pop geworden, zorgvuldig bewaard werden in een groote doos met zand, tot den dag waarop de vlinder het omhulsel verbrak.
Nog zie ik ons in de heete zonnestralen kruipen langs eenen akker met wortelen, op wier loof wij die fraaie rups konden vinden, waaruit later de nog schoonere kapel komt met zijne groote heldergele vleugels, zoo kun-
{==105==} {>>pagina-aanduiding<<}
stig getakt, zoo fijn geaderd. Behalve het wortelloof werden vooral de populieren, jaar in jaar uit, door ons nagespoord; want die altijd trillende bladeren waren het geliefkoosde voedsel van een tweetal soorten rupsen, die wij noemden: - of het dezelfde namen zijn waarmee die beestjes in andere provinciën genoemd worden, weet ik niet - pijlstaarten en kameelen. Nu herinnert ge u, en ziedaar ons eindelijk, waar we wezen moeten, hoe kippig onze David was. Hij zou immers op de straat zijn besten vriend voorbijgaan, zonder hem te herkennen. En diezelfde David kon altijd, en zelfs op eenigen afstand, zien, of er ook vreterij in een boom was. Het woord vreterij, ofschoon het op de lijst van De Vries en Te Winkel voorkomt, klinkt u misschien wel wat Drentsch. Daarom drie regels ter verklaring. Vreterij is er in den boom, wanneer de rupsen sommige bladeren geheel of gedeeltelijk hebben afgeknaagd. Niet zelden, zooals ge weet, vreten de rupsen geheele takken kaal. Maar soms ook hebben zij slechts aan de randen van enkele bladeren geknabbeld.
Welnu, neef David zag dadelijk, of er onder de honderden van bladeren eenige schuilden, die niet volkomen gaaf waren. Hij zou op tien pas afstands een waterlelie niet van een vergeet-mij-nietje kunnen onderscheiden, en zou een goudenregen voor een eschdoorn aanspreken. Ja, zoo ge hem na de wandeling gevraagd hadt, of hij dien mooien wilden rozestruik aan den boschkant, of die brem daar in de laan wel gezien had, hij zou u aankijken, alsof ge naar de hangende tuinen van Semiramis informeerdet. Neen, al dat schoone had hij niet gezien. Den rozestruik was hij achteloos voorbijgegaan, op de brem had hij niet gelet. Maar de vreterij in die populie-
{==106==} {>>pagina-aanduiding<<}
ren had hij wel gezien. De geurigste bloemen aan zijn voet kon hij vertreden - want hij was bijziende. Maar een afgeknaagd blad, ook maar één enkel aan een geheelen boom, ontsnapte niet aan zijnen blik. Daarop was zijn oog nu eenmaal geoefend; voor het ontdekken van ‘vreterij’ had hij een aangeboren talent. - Het spreekt van zelf, dat ge zoo'n manneke liever niet in uwen hof zaagt. Tien tegen één zou hij van uw dahlia's niet reppen, op uw anjelieren niet roemen, en meer dan waarschijnlijk zoudt ge hem weldra voor de vensters van uw tuinkamer zien verschijnen - met een bloemruiker?... neen, met een handvol half afgeknaagde bladeren, als den eenigen schat, dien hij der moeite waardig rekende, op te garen.

Ik mag dezen niet eindigen, zonder nog met een enkel woord melding te maken van hetgeen Frederik Hekman verleden Vrijdag in zake Huet heeft gesproken. Nu de stelling van Dourrhy genoegzaam bewezen was, wilde Hekman eene schrede verder gaan, en dus zoo mogelijk verklaard zien, hoe de heer Huet zoo veel ‘welbehagen kon hebben in den geest, die hardvochtig is, en in den toon, die aan het onbeschofte grenst.’ Hekman's redeneering kwam, als ik mij goed herinner, hierop neer.
De heer Huet verkeert in de laatste jaren niet in een normalen toestand. Vervreemd van het hoogere is hij zekerlijk niet. Wie hem voor atheïst wil uitmaken, laat zich meeslepen door den indruk van het oogenblik. Maar al heeft de heer Huet met den godsdienst niet gebroken, zoo veel is zeker, dat hij voor het tegenwoordige zelf

{==107==} {>>pagina-aanduiding<<}
niet weet hoe hij met zijnen godsdienst staat. Dat zoo iemand soms een harden, schamperen toon aanslaat, ligt nog al voor de hand. Men twijfelt althans niet gelijk de heer Huet, of daar moet iets bitters komen in den toon, iets bitters, dat bestraffing verdient. Lafheid is het, zulke menschen met complimentjes te paaien.
De heer Huet is begonnen als de bouwlieden in de dagen van Nehemia: in de ééne hand de truffel, in de andere het zwaard 1). Maar, nu ge zoo aan alles bemerkt, dat hij met den godsdienst en dus met zich zelven verlegen geraakte, nu begrijpt ge, dat hij geen lust, geen kracht heeft, om aan den tempel voort te bouwen. De truffel is weggeworpen, en het zwaard gekeerd tegen de vroegere medearbeiders. Een walg heeft deze mensch nu van al wat naar opbouwen en stichten gelijkt. Sloopen en vernielen is zijn lust, verminken en verderven de vreugde zijns levens. Tot werken zet zijn geest hem aan, maar, voortgezweept door den duivel van een geforceerd positivisme, kan hij niet anders dan vooraan zijn in de bende der beeldstormers, en aldus verraad plegen aan de zaak der Hervorming. Zijne liefde kwijnt, maar de eerzucht doet hare eischen. En die eerzucht, nu niet genoegzaam door hooger gevoel geheiligd, fluistert hem in, dat ook de meest drieste onder de Vandalen op de toejuiching der menigte mag rekenen.
Naar die inblazingen luisterend, is Huet van kwaad tot erger gegaan, en het best zeker kan hij vergeleken worden bij denzelfden Theagenes, met wien hij in eene zijner

{==108==} {>>pagina-aanduiding<<}
recensiën den draak steekt 1). Op hem toch past volkomen de beschrijving van dien jongeling, na zijne verzaking van het Christendom. Ook den heer Cd. Busken Huet zien wij

....... geheel zijn banden slakend, 
Van heeter dorst naar vrijheid blakend, 
In 't kwade zelfs naar grootheid hakend. 


Ook op hem is toepasselijk:

Hij wil geducht zijn en gevreesd, 
En schittren door zijn stoutheid 't meest 2). 


Zou vroeg of laat de Johannes ook komen opdagen, die dezen Theagenes weer terugbrengt? Zou misschien de heer Hooijkaas Herderschee zich daartoe aangegord hebben? Wie weet! Laat ons althans niet wanhopen. Het woord, door Busken Huet eenmaal tot een onzer dichters gericht, mogen wij, met de noodige wijziging, op hem zelven toepassen 3):
De Muze van den heer Busken Huet bezit nog levenskracht genoeg. Doch niet onvoorwaardelijk zou ik den Haarlemschen écrivain spirituel het vrije gebruik van den fléau de la critique willen toestaan. Wil hij wijs doen, hij volge dan mijnen raad, en sluite allereerst met de kerk en al hare dienaren een twaalfjarig bestand. Twaalf jaren diende hij de kerk, en voerde het woord in haren naam. Laat hem nu twaalf jaren stille zijn. Wel-
{==109==} {>>pagina-aanduiding<<}
licht dat zijn zwijgen welsprekender nog is dan zijn woord. En wat de bellettrie betreft, ook op dat terrein kan een paar jaren pauze geen kwaad. Aan gelegenheden om dien tijd nuttig te besteden kan het hem niet ontbreken. Hij bladere, met de hand op het hart, al zijn eigen stukken nog eens door. Die lectuur zal hem de oogen openen voor de groote gebreken zijner critische vertoogen. Hij beproeve nog eens weer het Evangelie te lezen, nu niet met het oog van den criticus, maar met het oog van den waren humanist, ‘die zich de menschheid niet denken kan zonder de behoeften en verwachtingen, die overal in den Bijbel ademen, zonder de smarten en de vreugd waarvan beurtelings de Bijbel trilt, en die daarom van dit boek zegt, wat Jezus eenmaal van zijn eigen voorspellingen getuigde: De aarde en de hemel zullen voorbijgaan, maar de Bijbel geenszins’ 1).

En nu, mijn waarde, in mijn volgenden schrijf ik over huiselijke zaken. Weet voor 't oogenblik, dat hier alles wel is, en dat mijne nieuwe betrekking mij goed bevalt. Al voortlezende moet ge, dunkt mij, vergeten hebben, dat ge een brief in handen hadt. Ja, mijn geschrijf gelijkt ditmaal niet veel op een brief, maar het moet er toch voor doorgaan. Vale!

t.t.
theodorus lagerbeek.






{==110==} {>>pagina-aanduiding<<}

Kees van Effen aan Jan de Wit.

Utrecht, 20 April 66.

carissime!

Dezer dagen had ik het voorrecht, een paar passages uit uw brief aan Peter te lezen. Inderdaad, heel lief! Een aankomend predikant, die van zijn ouwe vrienden karikaturen maakt, dat belooft iets voor de toekomst.
Te zeggen dat Mina V.L. de 27ste is, die mijn neus voorbijgaat. Te praten van mijn eeuwige verliefdheden en elegische stemmingen! Er ontbreekt nog maar aan, dat gij er bijvoegt: ‘Overdrijving versmaad ik.’ Doch naar alle waarschijnlijkheid zijt gij daarvoor nog niet overdreven genoeg.
Wat hiervan zij, als er ooit een no. 28 mijn neus mocht voorbijgaan, dan mag het mijnenthalve zijn om u bij den neus te gaan nemen. (De heeren Dorbeen en Van Zirik zullen mij deze imitatie wel ten goede houden!) Er is kans op. Gij kent dat oude woord:
‘Saepe venit magno foenore tardus amor.’
Lieden van uw slag, die voor geen verliefdheid vatbaar

{==111==} {>>pagina-aanduiding<<}
schijnen, loopen er gewoonlijk te eeniger tijd allerdroevigst in. ‘Un amour, qui vient tard, est souvent plus violent; on y paie en une fois tout l'arriéré des sentiments et les intérêts.’ We spreken elkaar over een jaar of wat nader. Onthoud het Fransche parool, en zorg dat ge om mijn ‘allerdroevigst’ mettertijd zult kunnen lachen.
Elegische stemmingen hebt ge mij toegedicht. Ik ben er wezenlijk niet zoo zeker van, of ge over elegieën mee moogt praten. Gij hadt u wel nader kunnen verklaren. Dezen morgen beweerde mijn hospita dat een kind ‘zijn ouwers moet inspecteeren.’ Wat zou ik daarvan gemaakt hebben, als ze niet in één adem over gebrek aan kinderlijken eerbied bij haar oudste dochter had geklaagd, die naar ze zei ‘de breeie veertien’ op wil? - Niet lang geleden betuigde me een Zaandammer, dat er niets grotesker is dan een zonsopgang van den Rigi gezien. - Niets grootscher bedoelde de vent natuurlijk. Aan die verwarring raakt een mensch gewoon. O die stadhuiswoorden!
Denn eben, wo Begrifte fehlen,


Da stellt ein Wort zur rechten Zeit sich ein.
Zoo was het en zoo is het. De menschen wauwelen over muziek der toekomst en humanisme en constitutioneel en japhetisch en al wat los en vast is - en begrijpen de portée der woorden vaak niet. Ze praten van loci communes, zonder te weten wat de Romeinen daaronder verstonden. En als 't op vertalingen aankomt.... laatst hoorde ik een jonge juffer vertellen, dat dominé Zus en dominé Zoo te dikwijls in gemeenteplaatsen vervielen.... Of ze gemeenplaats misschien wat gemeen vond?... 't Kan wel wezen. Ze had althans te Amsterdam gelogeerd, en

{==112==} {>>pagina-aanduiding<<}
daar worden de menschen ontzaglijk delicaat. Boekverkoopers en leden van leesgezelschappen durven het 3de deel van Klaasje niet anders dan gecacheteerd verzenden.
Doch laat me oppassen, jongelief, dat ge mij niet ontsnapt. Wat meent gij met uw elegisch? 't Wil me niet uit den zin, dat gij 't voor synoniem houdt met sentimenteel. In dat geval zoudt ge 't leelijk mis hebben.
Lees Göthe's ‘Römische Elegien’ maar eens; of hebt ge V. Schiller bij de hand.... sla dan zijn ‘Pompeji und Herculanum’ of de‘Spaziergang’ eens op, dan weet ge wat een elegie is, en dat ze gezond van harte kan wezen. Bij de Joniërs, Meneer, heeft zich de elegie uit het epos ontwikkeld. Callinus gebruikte den pentameter om.... Ik wil de grap niet te ver drijven. Ge verdiendet dat ik u, bij wijze van kastijding, op een bladzijde uit een of andere Aesthetica onthaalde; maar bij slot van rekening zou ik zoodoende mij zelven straffen, en daarvoor ben ik weer niet ascetisch genoeg.
Van Aesthetica's kan men over 't algemeen geloof ik zeggen, wat Schlosser van Gellert zei: ‘Goed om 't op klaarlichten dag stikdonker te maken.’ (Schlosser was een Izegrim). Ik heb er tegenwoordig een op mijn tafel liggen - een volbloed Hegeliaansche - die in dat opzicht moeilijk overtroffen kan worden. Wil je, bij voorbeeld, om een verzetje te hebben, iets over de danskunst hooren, wees zoo goed en luister:
‘Die Tanzkunst drückt das ästhetische Bewegungsleben des Tons zunächst in der horizontalen Richtung des Raumes aus; die Musik wird zu einer projicirten Figuration der Linie.’
Als ge 't in drie keeren begrijpt, moogt ge voortaan

{==113==} {>>pagina-aanduiding<<}
Jan De Wit in 't quadraat heeten. Of het nonsens is?.... Heb ik van mijn leven, mijn neef Joost zou er in genieten, en dat's een man van bonsens.
Nonsens?.... Meneer, wat denkt ge dan wel van den Zurichschen professor Fr. Th. Vischer? Hij en niemand anders is de vader der definitie van de danskunst. Mij dunkt, zijn naam heeft een goeden klank in de wetenschappelijke wereld.
Hoewel.... ja, ik denk nog menigmaal aan dien Elberfeldschen mof, met wien ik verleden zomer in de spoor van Keulen naar Cleef mocht reizen. 't Was een dikbuikig radicaaltje met een erg opdrachtig gezicht. Zoo iets van een knotwilg met een rooie pruim er op. Over al wat hij sprak lag een bloedrood en bloedwarm coloriet. Materialist van professie, debiteerde hij een aardig partijtje onzin, in den trant van de Dageraads- en commis-voyageurs-philosophie. Maar bij de ⅞ ‘Mäusendreck’ was toch ⅛ ‘Coriander’ van bruikbaar gehalte.
Of mannen van zijn soort heele kolommen uit journalen van buiten leeren, dan of ze de abdominaal-philosophie uit de Otto Meissnersche Buchhandlung bestelen, ik weet het zoomin als gij; maar ze praten alsof 't gedrukt stond, en hebben doorgaans een flux de bouche als van een brandspuit wanneer ze over godsdienst handelen. De wijsheid, die gemelde mof op dat punt ten beste gaf, stond me gauw tegen. Ik lokte hem op een zijweg door te zeggen, dat we in Holland verlangend uitzien naar een psychologie van een degelijken philosoof. Daar had ik den duivel op zijn staart getrapt.
‘Wat psychologie, wat philosoof!.... Schwindel und abermals und nichts als Schwindel!’....

{==114==} {>>pagina-aanduiding<<}

In China, Mijnheer - aldus mijn mof - in China heeft het schrift zoo veel karakters als de taal woorden. Alleen hooggeleerde Mandarijnen dragen de sleutelen van het rijk der wetenschap. Stel u thans voor, dat een Chinees der toekomst op een goeien dag naar het Westen reist en eerlang vandaar met een AB-boek in den zak naar zijn vaderland terugkeert. Stel u voor, dat hij de Schriftgeleerden van het Hemelsche rijk gaat aanspreken, ongeveer aldus: ‘De twintigduizend hanepooten, drakestaarten en andere hocus-pocusdingen, die gij, o gewelven en pilaren der wijsheid in uwe lichamen hebt ingedreven, gij moogt ze er allen weer uithalen gelijk een verstandig mensch zich een doorn uit den voet trekt of een splinter uit de hand. Uw heele schrijfkunst toch zal ik ongeleerde met een paar dozijn letters zum Teufel jagen.’
Wat zullen nu de schriftgeleerden doen, wier drabbig koffiedik voor zuiver levenswater wordt uitgegeven? Ze zullen wraak roepen, neen loeien, Mijnheer, over 't nieuwe schrift. Ze zullen den ketterschen AB-man een vernietiger schelden van het hoogere Chineesche leven, en dès mogelijk hem tot de buiksnee promoveeren.
Precies zoo, Meneer, staan de zaken in Duitschland. Onze gepatenteerde philosofen schrijven in hiërogliefen, en zien laag neer op de gezonde burgermanspraat der nietmandarijnen. Gelukkig evenwel is het buiksnijen tot nog toe im Deutschen Vaterlande niet in de mode. (Tot nog toe. Misschien dacht de man: Wie weet, waar we met het V. Bismarksche Regiment nog eens toe komen.) Wèl schreeuwen onze philosofen als Chinezen, wanneer men aantoont dat er op hun geestelijke velden geen enkele aar

{==115==} {>>pagina-aanduiding<<}
van wijsheid valt te oogsten, maar - wij laten ze schreeuwen. (Hij meende, wij overschreeuwen ze). Wat ik maar zeggen wil, Mijnheer, is dit: Wie zijn gedachten niet in algemeen verstaanbare taal kan uitdrukken, die begrijpt zich zelven niet, en moet zijn mond houën.
Tot dusver mijn reisgezel. Zijn laatste volzin, schoon altijd nog disputabel, was niet zijn slechtste. 't Was de laatste, dien ik van hem zou hooren. Te Elberfeld stapte hij uit, en toen hij mij de hand drukte, lag er zooveel bonhommie op zijn gezicht en klonk zijn lach zoo goedhartig en onschuldig, dat ik geen zweem van een menscheneter of hemelbestormer meer in hem bespeurde. Onwillekeurig kwam mij toen het woord van Renan te binnen: ‘Le matérialisme est donc un non-sens plutôt qu'une erreur. Il est le fait d'esprits étroits, qui se noient dans leurs propres mots et s'arrètent au petit côté des choses.’ En verder: ‘Il faut en dire autant de l'athéisme. L'énorme malentendu, qui si souvent transforme en blasphémateurs de la Divinité ses plus pieux et plus sincères adorateurs, est avant tout une erreur de grammaire. On ne s'entend pas sur les mots.’
Intusschen is die Mandarijnenparabel me bijgebleven. Met behoorlijke omzichtigheid toegepast, kan ze bij patienten van allerlei richting nu en dan als heilzaam correctief werken:
‘Iliacos intra muros peccatur et extra.’
Zoo kom ik van zelven nog eens op mijn neef Joost. Hij ligt tegenwoordig, zooals je weten zult, hier in garnizoen. We eten zelfs aan één tafel. Ik moet bekennen, 't is een interessante vent. Bij tijd en wijle, evenwel, ver-
{==116==} {>>pagina-aanduiding<<}
duiveld zwaar op de hand door zijn abstract redeneeren. Een soort van dialectisch perpetuum mobile. Doorgaans in de contramine, en toch heel sterk in den monoloog. Altijd met spinnen van definities bezig, en altijd als Penelope zaliger, weer aan 't uitrafelen. Vooral aan 't dessert bijzonder levendig, tot bijzonderen vrede van mijn toenemende corpulentie. Als hij doorslaat houd ik mijn siesta. Mijn eenige arbeid bestaat bij die gelegenheid in het aanstrijken van lucifers voor zijn cigaar, die hij geregeld wil gebruiken, als ze onder zijn redeneeren zijn uitgebrand.
Een enkelen keer brengt zoo'n mensch je door een aposiopese of een vraag in een lastige positie. Dan schrik ik op als een veerman die, in den schemeravond aan 't knikkebollen geraakt, een geluid hoort en niet precies weet of het de harmonie der sfeeren was, dan wel een menschenstem, die van den overkant van 't veer hem iets toeriep. Of ook, ik krijg bij zoo'n gelegenheid iets van dat schaapachtig gevoel, dat een ongelukkige, dunkt me, moet bekruipen die op een examen ad terminos non loqui met al den droeven aankleve van dien is gebracht.
Sinds eenige dagen ben ik op zulke eventualiteiten vrij goed gewapend. Als Joost weer een van die pijnlijke halten houdt of rechtstreeks naar mijn gevoelen informeert, dan heb ik een phrase bij de hand waarin van subject-object komt, van horizontaal-dynamisch, van transcendentaal-dithyrambisch van de reine Idee der qualitativen Urselbstheit en van dergelijke onmogelijke peulschilletjes meer. Dan ben ik gesauveerd. Joost knikt aanmoedigend, terwijl ik zit te ijlen. Een genoeglijk minzaam lachje, iets

{==117==} {>>pagina-aanduiding<<}
van een metaphysischen zaligheidsweerschijn speelt over zijn geestig gezicht en nauwlijks raak ik door een woord van zeven syllaben - eigen fabrikaat - buiten adem, of hij hervat zijn rede met een troostvol: Juist! - Dan praat hij nog vijf minuten over ‘den toestand van 't oogenblik,’ dien we, geloof ik, moeten ‘beheerschen,’ en eindigt in den regel met de opmerking, dat de heele quaestie eigenlijk een gansch andere is.
Een aardig mengelmoes van zin voor exacte studiën en van liefde voor hyperbespiegeling zit er in dien Joost. Met al zijn schijnbaar of wezenlijk gesoes petilleert hij van gezonde opmerkingen. Er is weinig of niets in het dagelijksch leven, dat hem geen belang inboezemt en waarover hij het zonnetje van zijn vernuft en gemoed niet laat schijnen.
Christian Wolf de philosoof, dien ge, hoop ik, beter zult kennen dan ik, heeft in zijn ‘Vernünftige Gedanken von allen Dingen überhaupt’ ook over de vensterbanken in 't woonvertrek gehandeld en syllogistisch en wèl bewezen, dat ze ruimte voor twee personen moeten bevatten. Of hij in dien tijd geëngageerd was, of er over dacht zich te engageeren, is mij niet bekend. Ik constateer alleen: 1o. dat Christian Wolf toonde te weten, dat er niets op aarde is, waaromtrent de echte philosoof zich geen rekenschap tracht te geven, en 2o. dat Joost waardig zou zijn, dès mogelijk, met Wolf op één vensterbank plaats te nemen.
Voorloopig heeft hij een plaats aan onze tafel, en dat hij onder de jongeluî meer van zijn gading schijnt te vinden dan bij zijn eigen confrères, dit is een feit waaromtrent hij zelf zich mag verantwoorden.

{==118==} {>>pagina-aanduiding<<}

Joost zou in elk geval een ongeloovige met den militairen stand verzoenen. Ze moesten hem maar Minister van Oorlog maken.
Van oorlog gesproken, wat zeg je van die Berlijnsche Generaals-club die zoo graag wil vechten?
Een nobel partijtje jonkers, indead! Of er veel genie in zou zitten? Onlangs kreeg ik een statistiek van het Beijersche leger onder de oogen. Daaruit bleek dat van de officieren der kavallerie in het land van Beijeren drie vierde van adel is. Bij de artillerie is één derde adel. Bij de genie staan de zaken als volgt:
De vier kolonels en luitenant-kolonels zijn van burgerlijk bloed; bij de 9 majoors is er één adellijk; bij de 37 kapiteins zijn er 3 van adel; bij de 30 eerste-luitenants weer één adellijke, en bij de 36 tweede-luitenants zijn er weer drie.
Zoo'n lijstje geeft iets te denken. Verbeeld je, dat Heinrich Heine nog leefde! Bij de gedachte alleen zou het meerendeel van den Duitschen adel kippevel krijgen. Wat zijn we in ons eigen vaderland toch gezegend.... Doch brisons là-dessus!
Op het bal bij de familie Kassian heb ik me tamelijk wel geamuseerd. Peter heeft vóór en na gemopperd over dat ‘ellendige dansen,’ en over onze repetitie, die er bij inschoot. Peter is me met al zijn theologisch dilettantisme niet Lutheraansch genoeg.

‘Wer nicht liebt Wein, Weib und Gesang, 
Der bleibt ein Narr sein Leben lang.’ 


Daar komt niet van dansen in, zult gij zeggen. Maar dat's muggezifterij. Als het rijm dit gepermitteerd had -

{==119==} {>>pagina-aanduiding<<}
of het metrum - dan was er wel degelijk van ingekomen. Luther wist wat een mensch toekwam, en dat ik zijn gezag inroep, is natuurlijk, omdat hij een door en door nobel man was. De menschen hebben dit en dat tegen 't dansen. Ik voor mij heb alleen tegen sommige dansers en danseressen. Werd ik dominé, een van mijn eerste speeches zou wezen over den tekst: ‘Den reinen is alles rein.’
Er waren bij de Kassian's veel mooie meisjes en nog meer leelijke crinolines. Wat zou Chr. Wolf van de crinoline hebben gezegd? Een van zijn landslieden zegt er van, dat er uit den heksenketel der Parijsche modisten nooit afschuwelijker praeparaat voor den dag is gekomen.
Inderdaad is de crinoline de tergendste afwijking van den karaktervollen stijl der antiek-Grieksche kleederdracht, die men zich denken kan. Dit wil iets zeggen. De schoone dochteren van Hellas wisten wel wat schoon was. Zij volgden in hare kleeding zooveel mogelijk de edele, plastische lijnen van moeder natuur. Voor niets ter wereld hadden zij de teekening van het welgebouwde lichaam in een soort van hoenderkorf weggemoffeld, gelijk haar zusteren dezes tijds dat doen. (Of zouden ze geen familie op aarde meer hebben?)
Voor de Griekin het vlottende kleed, dat zoo wonderwel naar den muzikalen rythmus der zwevende démarche zich voegde, in zijn eindeloos bekoorlijke plooien en golven als 't ware de echo van die démarche, of, wilt ge, als een variatie op het roerende thema der gratievolle leden-beweging was. Voor de hedendaagsche vrouwen niets van al die oneindige bevalligheid. Niets van dat zachte stoeien en koozen der ruischende kleeding met het neigende, golvende, zwenkende lichaam. In plaats

{==120==} {>>pagina-aanduiding<<}
van de organische beweging der natuur, de mechanische der ijzeren kooi. De vrouw moge zweven, de crinoline geeft haar niettemin het air van een draaienden tol, of van een buitelenden luchtballon. 't Is om te schreien.
Nog spreek ik niet van de impertinentie der crinoline. Nog niet van haar gehuichelde eerzaamheid. Er is letterlijk niets goeds van het monster te zeggen. En hoe het zich op een bal durft vertoonen.... men zou een crinoline moeten zijn om dit te begrijpen. Tenzij mogelijk de heilige onnoozelheid der Parijsche modeheksen iets daarvan wist.
Genoeg van de crinoline.
Eigenlijk, amice, had ik maar ganschelijk van haar moeten zwijgen, want het onderwerp is reeds lang door anderen uitgeput. Ook had ik nog een en ander van de liefste crinolinedraagsters willen verhalen, die bij de Kassian's mijn hart roerden. Nu evenwel heb ik te zeer mijn tijd verpraat, om aan dit punt te beginnen met al den ernst dien het vordert.
Daarover dus later eens, liefst mondeling.
Komt ge niet eens overwippen? In deze verrukkelijke voorjaarsdagen is 't rondom Utrecht wonderschoon. Arme Leienaar! Ik zie u tusschen uw knotwilgen en geurige slooten en grasgroene weiden ‘ende daartoe veel vee’ als een balling buiten 't Paradijs ronddolen. Kom hier kerel, we zullen u de maat volmeten, en u, die ginds midden in den dood ligt, aan de volle borst van ons aller moeder leggen. Daar heeft een jong hart het goed.
De ‘confessioneelen’ hopen u eerstdaags, naar ik hoor, te bewijzen dat gij de kerk uit moet. Waarom moest ge ook in dat Leiden te land komen! Om er te water en kopjen

{==121==} {>>pagina-aanduiding<<}
onder te gaan, zou de Utrechtsche faculteit wellicht zeggen. En die faculteit schijnt het toch maar te weten.
Het ‘Ongevraagd advies’ heb ik gelezen, altijd op verzoek van Peter. Tot soortgelijke vriendendiensten leen ik me intusschen voor 't vervolg niet meer. Het cynisme is niet naar mijn smaak. Ik hoor nu, dat Peter aan zijn boekverkooper heeft verzocht, voortaan geen Huetjes meer op zicht te sturen. Dat's een wijze zet. Een mensch moet in deze dagen van runderpest en cholera en pseudohumanisme voor zijn gezondheid zorgen.
Één ding zal u intusschen weer duidelijker zijn geworden: gij behoeft de kerk niet te verlaten, om tegen fanatisme in uw karakter gevrijwaard te blijven.
Courage, kerel, de humanisten schrijven zich dood, en l'humanité marche. Blijf alles hopen van 't gezond verstand der natie. Het zal na niet zeer langen tijd uitspraak doen over hen, die hun eigen verstand en hart te grabbel gooien.
Een Parijsche politiecommissaris heeft onlangs geschreven: ‘Dans le monde toute sottise peut gagner son procès en première instance; mais la raison le gagne toujours en dernier ressort.’
Nog een poosje en we zijn de première instance door, en het proces van de raison, die een raisonnable godsdienst en kerk wil, is gewonnen.

tt.
kees.






{==122==} {>>pagina-aanduiding<<}

Jan de Wit aan S. van Bergen.

Leiden, 28 April 1866.

beste oom!

Meer dan twee maanden zijn voorbijgegaan, sinds ik uw goede, hartelijke brieven ontving. Nog heb ik niet geantwoord, en toch, ik was en ben er u zoo dankbaar voor. Hoe menigmaal heb ik de pen in de hand gehad - maar 't wou niet zooals mijn hart wel wilde. Als ik bedenk, hoeveel liefde mijn jonge leven van u al mocht ondervinden; als ik mij te binnen breng die vele uren van voorheen, toen ik met mijn kinderlijke vreugden en bezwaren u nooit te veel was; als ik mij dien laatsten avond, vóórdat ik naar de academie zou trekken, in de verbeelding terugroep, hoe lief en goed gij toen waart, hoeveel idealen gij - om ons allen tegen het afscheid te wapenen - van mijn toekomst als student en als predikant gingt schetsen; als ik mij voorstel, hoe menig hartelijk ‘God zegen u!’ ik vroeger en later in uw oogen gelezen, in uw handdruk gevoeld heb - beste oom, ik kan u niet zeggen,

{==123==} {>>pagina-aanduiding<<}
hoe innig verdrietig mij dan de gedachte stemt, dat ik misschien in uwe schatting niet meer dezelfde van vroeger ben, de jongen van wiens toekomst ge u zooveel hebt voorgesteld.
Dat ik slecht zou zijn geworden, zult gij nimmer gelooven, ik ben er zeker van. Maar of gij u geheel in mijn toestand kunt verplaatsen, zooals die, sedert ik student werd, geworden is, vergeef me, oom, maar misschien valt u dat zoo heel gemakkelijk niet.
Wat heeft het mij leed gedaan, dat ge in mijn Paaschvacantie juist van huis waart. Ik had er zoo op gerekend, nog eens als van ouds in uw stille kantoorkamer met u te praten, en alles te zeggen wat mij door hoofd en hart speelt.
Maar kom, ik wil nu zoo vertrouwelijk spreken, alsof ik werkelijk bij u zat; uwe brieven geven er mij moed toe. Één uitdrukking was er maar in - beste oom, ik moet het u zeggen - die mij zeer heeft gedaan. Maar 't is duidelijk uit al de rest, niet waar? dat gij 't zoo erg niet hebt gemeend. ‘Dat ik de kerk zou willen vertrappen, vernietigen...’ Niet waar, oom, dat weet gij van uw Jan toch wel beter... Ja, maar gij wacht toch nog altijd op die twee woordjes ‘Ik blijf.’
Och, ik kan u zoo alles niet zeggen... Ik wenschte wel, dat ge eens in mijn hart kondt lezen. Ik heb het soms zoo kwaad gehad, beste oom, ik had mij alles zoo heel anders voorgesteld.
Toen ik, drie jaar geleden, het ouderlijk huis verliet, toen wist ik niet - om dit ééne maar te noemen - dat er in de wereld over godsdienst en christendom, over God en Jezus, zóó veel en zoo wonderlijk werd gepraat en ge-
{==124==} {>>pagina-aanduiding<<}
schreven. Ik had er nooit iets van vermoed... van dat alles, wat ik sedert zag en hoorde. Nog eens, slecht geworden, dat ben ik niet; ik durf, ik wil het zeggen. De eenvoud van het kinderhart evenwel, ik vrees dat hij voor een deel is te loor gegaan. Het teedere, reine waas dat voorheen over de vroomheid van het jonge hart lag gespreid, zonder twijfel, het is er niet meer zóó als te voren. Men heeft mij gezegd, dat die verandering noodzakelijk is geweest.
't Kan zijn, maar zij heeft mij niet gelukkiger gemaakt... Ik zal hierover nu niet uitweiden. Één ding weet en gevoel ik - en dit ééne dunkt mij niet weinig: - ik ben godsdienstig gebleven, trots al wat ik hoorde en zag. Zelfs is het mij in den allerlaatsten tijd duidelijker dan ooit geworden, dat in een leven zonder godsdienst, zonder gebed, eens menschen levensvreugde en zieleadel aan 't kwijnen en verbleeken kunnen gaan. Ik spreek niet van anderen, maar van mij zelven.
Genoeg, oom, nog altijd wensch ik niets vuriger dan dat de wereld christelijk worde, gelijk Jezus van Nazareth christelijk is geweest. Maar dit te wenschen en te zeggen: ‘Ik blijf’ - is dit hetzelfde voor mij? Gij zult mij niet hard vallen, als ik hieromtrent nog geen vaste overtuiging heb.
Wat mijn tegenzin tegen kerkelijke vormen betreft, - gij hebt daarover menig woord geschreven, dat mij beschamen en genezen kon. De bezwaren, die ik te dien opzichte nog hebben mocht, zullen, naar ik vermoed, in het practische leven verder worden opgelost. Reeds zie ik in de wijze, waarop sommige predikanten b.v. doop en avondmaal ‘bedienen,’ dat een gezonde, vrome geest ook ver-
{==125==} {>>pagina-aanduiding<<}
ouderde vormen met nieuw leven bezielen, en datgene, wat zonder ‘l'optique morale’ bezien, stuitend scheen, stichtend maken kan. Op het punt der vormen ben ik tamelijk gerustgesteld.
Maar er zijn andere twijfelingen, waarvan ik niet langer een geheim wil maken.
In de eerste plaats benauwt mij de vraag, wat er van onze kerk worden zal. Het schijnt, dat noch de meesters der staatswijsheid, noch de mannen in den raad der kerke iets daaromtrent durven voorspellen. Allerlei gissingen hoort men, allerlei woelingen ziet men. De een vreest voor een orthodoxe synode, die ons, na niet zeer vele jaren, eenvoudig zal uitbannen. De ander meent, dat het Gouvernement een completen scheidsbrief aan de kerk zal overhandigen, zonder één dubbeltje er bij. Door deze manoeuvre zou de kerk van zelve vervallen, en de vraag aan de orde komen: Wat willen de menschen? Vrije congregaties of niemendal? - Anderen hebben andere vermoedens; maar niemand weet er 't rechte van. En nu vraag ik: Is het in den bestaanden toestand voor een jong mensch raadzaam, zich aan de opleiding tot predikant te wagen? Zou het niet beter zijn, den afloop der crisis af te wachten? Ik weet wel, dit heeft eveneens zijn bezwaren: maar des te beter begrijpt gij, waarde oom, dat elke lichtstraal, dien ik kan opvangen, mij welkom is. Ook, dat ik bijwijlen in Egyptische duisternis verkeer. Ik verzeker u, dat het niet opfrisschend is, te hooren wat ik laatst van een geestige mevrouw vernam: ‘De aankomende proponenten moeten beschouwd worden als chair de canon.’ Zulk een beschouwing is niet bijzonder geschikt, iemand bij zijn studiën of in zijn humeur te houden. Wat zegt u er van, oom? -

{==126==} {>>pagina-aanduiding<<}
Stel, dat ik als jong predikant word gecongedieerd, òf wijl de heele kerk ophoudt te bestaan, òf wijl ze gevierendeeld, gehalveerd of zoo iets wordt - wat dan? Juristen, litteratoren, philosofen, kantoorklerken, photografen, ambachtslui, sjouwers, enfin, de heele wereld kan in verschillende deelen der wereld geplaatst worden (altijd bij manier van spreken), maar wat moet een theologant gaan beginnen, waar moet hij heen? - Dit brengt mij op een tweede bezwaar.
Heel wat stemmen zullen antwoorden: De theologanten moeten, als elk ander mensch, iets verstandigs gaan beginnen, iets waar de wereld wat aan heeft. De theologanten, als ze dit niet verkiezen, moeten maar naar den duivel heen of werwaarts ze willen, als ze een gezond mensch maar niet in den weg loopen....
Zóó ongeveer, waarde oom, is een aardig troepje lui sinds lang aan 't schetteren. Of ik mij dit aantrek? Ik hoop van neen, oom. Dat ik er een enkelen keer, met uw welnemen, wat mal au coeur van krijg, zal u niet verwonderen. Ik ben t'huis aan een anderen conversatietoon gewoon geraakt. Maar aantrekken, de tering er van zetten, neen dát denkelijk wel niet.
Het feit, dat ik wilde constateeren, is evenwel een nieuwe reden voor mij, om aan de gepastheid van 't ‘Ik blijf’ te twijfelen. Als ik zóó gedurig merk, dat de strooming des tijds vele duizenden van de kerk aftrekt, dan rijst de vraag, of ik voor hen mogelijk nuttiger werkzaam zou kunnen zijn, wanneer ik geen kerkelijk ambt ging bekleeden.
En meen nu niet, beste oom, dat de onkerkelijkheid alleen bij het minste slag van volkje aan de orde is. Ik verzeker u, dat ik een massa beste jongens ken, die nooit

{==127==} {>>pagina-aanduiding<<}
of nimmer een voet in de kerk zetten. O, maar gij weet beter dan ik, hoe betrekkelijk gering het aantal kerkgangers is. Dat er niet weinigen zijn, die - om met een humanist van de echt rooie soort te spreken - den godsdienst houden voor ‘von der Kultur überholt, von der Bildung aufgegeben, von der Wahrheit verworfen, von der Gerechtigkeit verurtheilt, von der Freiheit verdammt’ - zie oom, dat wist ge misschien niet zoo goed als ik. Het is een treurig voorrecht, dat ik die grootspraak mag voeren. Ik beweeg me in zoo'n gansch anderen kring dan gij. Ik dobber in een stroom van op allerlei wijze genuanceerd matérialisme.
Nu zou ik wel kans zien, dunkt me, om mettertijd menigeen weer voor den godsdienst te winnen. Ik heb zelfs alle neiging, te gelooven, dat in geen enkel menschenhart de snaren van 't godsdienstig leven gansch gesprongen zijn. Maar voor een aanzienlijk deel mijner tijdgenooten zal ik, als godsdienstige, in elk andere betrekking, waarschijnlijk, meer kunnen zijn dan in die van predikant.
De afkeer van al wat kerkelijk heet of schijnt, grenst inderdaad aan 't fanatieke. Maar ik behoef in geen qualificatie van dien afkeer te treden, noch naar zijn oorsprongen te vragen. Ik wijs alleen op zijn feitelijk bestaan. Een goed deel van mijn arbeid als predikant zal door den weerzin tegen 't ambt geneutraliseerd worden. Zelfs zal mij de gelegenheid, om met honderden mijner medemenschen in contact te komen, door mijn betrekking worden afgesneden. Mijn kerken mogen propvol zijn - neem deze stoute onderstelling eens aan, - de lieden die ik er 't liefst zien zou, zullen er niet zijn. Ik mag een enkel maal kans zien, hen elders te ontmoeten, men zal het vrome woord, dat

{==128==} {>>pagina-aanduiding<<}
ik mocht spreken ‘onschadelijk’ maken, door dood eenvoudig een gepatenteerden trooster, vermaner of zoo iets in mij te begroeten. Iemand die er voor wordt betaald.
Zie, oom, deze overwegingen zijn zwaar te dragen voor wie de banier van den godsdienst hoog wil houden in onzen tijd.
De gedachten vermenigvuldigen zich in mij, terwijl ik schrijf; er daalt waarlijk als een droevig floers over mijn gemoed. Ik kan mismoedig worden als ik er aan denk, hoe in den tegenwoordigen stand van zaken de kerk onmachtig is, aan het leven van duizenden hoogere wijding te geven. Mij wordt bang van den dood aller poëzie en levensbekoring, dien wij tegengaan. God weet het, oom, hoe gaarne ik het anders zou willen hebben. Maar zuchten en klagen helpt niet. De vraag is: hoe zal de maatschappij het materialisme ontkomen? Hoe zal in onzen dampkring een krachtiger strooming worden gebracht van dien geest, die van Galilea's bergen is uitgegaan, en een kleinen tijd als een paradijs op aarde heeft doen bloeien?...
Er was een tijd, toen een tentemaker wonderen wrocht als evangeliebode. Zou het niet mogelijk zijn, dat het weer dien kant uit moet? Ik bedoel, zou niet de klasse der officieele godsdienstpredikers moeten plaats maken voor de predikers in vol maatschappelijk costuum? Zou men niet te zekerder een korrel godsdienstig zout vertegenwoordigen in onze eeuw, naarmate men minder een officieel karakter van godsdienstige droeg?
En nu heb ik nog een derde bezwaar tegen de predikantsbetrekking. Ik beken, het heeft een minder adellijk aanzien, maar zal toch, vooral door een nobel practisch man als gij zijt, niet licht worden geacht.

{==129==} {>>pagina-aanduiding<<}

Dit bezwaar geldt het financieele punt. Vroeger kon het natuurlijk niet bij mij opkomen. Wat bekommerde ik mij, toen ik nog 't huis was, om geld? - Sedert ik mijn eigen weekboekjes en jaarrekeningen er op nahoud, is dit evenwel anders geworden. Ik weet nu, hoeveel stuivers er in een gulden gaan. Ik weet, dat de predikantstractementen te schraal zijn om er van te leven. Wat dan nu? Een rijk huwelijk?
Maar primo, ben ik een veel te leelijke jongen, dan dat een meisje mij zou willen hebben, vooral nu er met den dominé's titel zeer twijfelachtige eer wordt ingelegd.
Secundo, is het zeer denkbaar dat mijn meisje, voor 't geval dat ik er ooit een krijgen mocht, evenmin als ik in bonis zal zijn.
Wat dan? Vertalen? Schrijven? Lezingen houden? Commensalen? - Stel, dat dit alles of iets daarvan kon gebeuren, het zou een leelijke streep door mijn ideaal van een predikantenleven zijn. Ik oordeel niemand, maar ik voor mij zou als predikant geen kosthuis willen houden, en geen aannemer van andere publieke werken willen zijn, dan die de gemeente mij mocht opleggen.
Al dat bijwerk is mijns inziens tijd- en krachtversnippering. Qui trop embrasse mal étreint. De positie wordt er ten slotte nog afhankelijker door.
Vergeef mij, oom, dat ik al deze dingen eens vrij en frank voor u gelucht heb. Gij weet hoe innig ik, Goddank, aan vader en moeder ben gehecht. Misschien is 't juist om deze mijn kinderlijke betrekking, dat ik tot heden bij hen niet durfde aankomen met mijn geheimen kommer en verdriet.
Den éénen dag zie ik mijn toekomst minder donker in

{==130==} {>>pagina-aanduiding<<}
dan den anderen, dat is te begrijpen. Maar gansch ungetrübt is mijn innerlijk zelden. Ik huiver bij de gedachte van ‘uitscheien.’ Ze geeft mij een gevoel alsof ik oud word, alsof een schoone wereld mijner eerste liefde voor mij wegzinkt. Maar niet zelden bekruipt mij toch de stille wensch: ‘Och, was ik maar nooit begonnen!’
Dit is, gij stemt het mij toe, op den duur niet vol te houden. Tot het wèlslagen van iederen arbeid is zekere dosis opgeruimdheid volstrekt onontbeerlijk.
Onthoud mij uw raad, uw steun, uw liefde niet. Nog even innig als in vroeger dagen bid ik om Gods zegen over u en mijn lieve ouders. Geloof mij, ik ben nog altijd

Uw trouwe
jan.






{==131==} {>>pagina-aanduiding<<}

Ds. Kriegers aan Jan de Wit.

Negenhoven, 16 April 66.

waarde vriend!

Als gij eens weer in ons midden zijt, gelijk onlangs tijdens uwe Paaschvacantie, hoop ik meer van uw gezelschap te genieten, dan thans het geval is geweest. Het kon niet ongelukkiger treffen. Wij wonen hier zoo dicht bij elkander. De plaats is zoo groot niet. Men zou zeggen: wij moesten elk oogenblik in de gelegenheid zijn, elkander te zien en te spreken. En toch liepen wij elkander gedurig mis, of, zoo wij bijeen waren, kwam er telkens wat tusschenbeide, dat ons in ons gesprek stoorde of op geheel andere onderwerpen bracht, dan wij wenschten te behandelen. Mijn gedienstige zou zeggen: het was, of er de drommel mee speelde. Alleen heb ik bemerkt, dat gij in zake Pierson nog altijd een pak op uw hart draagt, waarvan mijn schrijven u niet heeft verlost. Nu, ik heb mij ook volstrekt niet verbeeld, mijn pleit tegen Pierson zoo maar voetstoots bij u te zullen winnen, vooral niet, daar gij nog al hoog

{==132==} {>>pagina-aanduiding<<}
met hem liept, veel hooger dan ik ooit heb kunnen doen. Maar, welaan, ga met mij voort, gelijk ge begonnen zijt. Maak mij deelgenoot van uwe bezwaren. Vervul de voorwaarde, waarop ik u in mijn vorigen geantwoord heb. Ik stel er prijs op, ook om mijnentwil. Want in die bezwaren zie ik voor mij zelven rijke stof te gemoet, om mijn eigen inzichten te herzien en ze op het punt van mogelijke eenzijdigheid streng te toetsen.
Intusschen is er weer een nieuwe brochure over de question brûlante verschenen, een ongevraagd advies, dat hier onder uwe familie groote sensatie verwekt, vooral om uwentwil. Hoe is het, mijn vriend, kan ik haar te dezer zake geruststellen, of is het zooals zij vreezen? Welken indruk heeft nu Huet op u gemaakt?
Dat klinkt eenigszins als een gewetensvraag; ik gevoel het zelf. Maar, wat ik u bidden mag, zie er niets anders in dan een bewijs van hartelijke belangstelling in uw persoon, in uwe toekomst. Het zou mij innig leed doen, zoo gij met uwe rijke geestesgaven en uw niet minder rijk gemoed voor wetenschap en kerk verloren gingt. En daarbij zou ik nog om een andere reden zoo gaarne aan uwe familie kunnen zeggen: ‘Weest gerust; van dat ongevraagde advies hebt ge niets voor uwen Jan te vreezen;’ want ik zou mij bitter in u bedrogen vinden, indien gij u door zulke oppervlakkige redeneeringen en beschouwingen liet inpakken.
Behendige advocaten zijn daarom nog geen degelijke Juristen. Als een advocaat van deze soort doet zich hier de heer Huet kennen. Hij maakt een behendig gebruik van de eenzijdigheid, die den meesten kinderen onzer eeuw in hunne beschouwing van het Christendom schijnt aan te

{==133==} {>>pagina-aanduiding<<}
kleven; maar dit doet hij op zulk eene wijze, dat hij intusschen zijne wetenschappelijkheid onder zware verdenking brengt.
In onzen tijd komt meer en meer dat oordeel over het Christendom aan de orde, dat Heinrich Heine in zijnen tijd voor eigen rekening uitsprak. ‘Hatten die Juden den Leib nur mit Geringschätzung betrachtet - zoo schrijft hij in zijn “Salon,” en houd mij de geheele aanhaling ten goede, - so sind die Christen auf dieser Bahn noch weiter gegangen, und betrachteten ihn als etwas Verwerfliches, als etwas Schlechtes, als das Uebel selbst. Da sehen wir nun, einige Jahrhunderte nach Christi Geburt, eine Religion emporsteigen, welche ewig die Menschheit in Erstaunen setzen, und den spätesten Geschlechtern die schauerlichste Bewunderung abtrotzen wird. Ja es ist eine grosse, heilige, mit unendlicher Seligheit erfüllte Religion, die dem Geiste auf dieser Erde die unbedingteste Herrschaft erobern wollte. Aber diese Religion war eben allzuerhaben, allzurein, allzugut für diese Erde, wo ihre Idee nur in der Theorie proklamirt, aber niemals in der Praxis ausgeführt werden konnte. Der Versuch einer Ausführung dieser Idee hat in der Geschichte unendlich viel herrliche Erscheinungen hervorgebracht, und die Poeten aller Zeiten werden noch lange davon singen und sagen. Der Versuch, die Idee des Christenthums zur Ausführung zu bringen, ist jedoch, wie wir endlich sehen, auf's kläglichste verunglückt, und dieser unglückliche Versuch hat der Menschheit Opfer gekostet, die unberechenbar sind, und trübselige Folge derselben ist unser jetziges sociales Unwohlseijn in ganz Europa. Wenn wir noch, wie viele glauben, im Jugendalter der Menschheit leben, so gehörte das

{==134==} {>>pagina-aanduiding<<}
Christenthum gleichsam zu ihren überspanntesten Studentenideen, die weit mehr ihrem Herzen als ihrem Verstande Ehre machen... Die Menschheit lechzt nach echtem Brod und schönem Fleisch. Die Menschheit lächelt mitleidig über jene Jugendideale, die sie trotz aller Anstrengung nicht verwirklichen konnte, und sie wird männlich praktisch. Die Menschheit huldigt jetzt dem irdischen Nützlichkeitssystem, sie denkt ernsthaft an eine bürgerlich wohlhabende Einrichtung, an vernünftigen Haushalt, und an Bequemlichkeit für ihr späteres Alter. Die nächste Aufgabe ist: gesund zu werden; denn wir fühlen uns noch sehr schwach in den Gliedern. Die heiligen Vampire des Mittelalters haben uns so viel Lebensblut ausgesaugt. Und dann müssen der Materie noch grosse Sühnopfer geschlachtet werden, damit sie die alten Beleidigungen verzeihe. Es wäre sogar rathsam, wenn wir Festspiele anordneten, und der Materie noch mehr ausserordentliche Entschädigungs-Ehren erwiesen. Denn das Christenthum, unfähig die Materie zu vernichten, hat sie überall fletrirt, es hat die edelsten Genüsse herabgewürdigt, und die Sinne mussten heucheln und es entstand Lüge und Sünde. Wir müssen unseren Weibern neue Hemden und neue Gedanken anziehen, und alle unsere Gefühle müssen wir durchräuchern wie nach einer überstandenen Pest.’
Gij ziet, ik ben niet bang voor een lang citaat, ten minste niet, wanneer het ons, zoo sprekend als dit, doet zien, hoe nog altijd ‘les beaux esprits se rencontrent.’ Opmerkelijk is toch de overeenkomst tusschen Heine en de firma Pierson-Huet, én in hunne doorgaande beschrijving van den geest onzer eeuw, én in hunne opvatting van het Christendom der Christenen als het Christendom per se.

{==135==} {>>pagina-aanduiding<<}
Zij slaan alle drie op hetzelfde aanbeeld, en alle drie in zoover met recht, als de opgang, dien de materialistische zienswijze onzer dagen bij oud en jong maakt of dreigt te maken, voor een groot deel te wijten is aan dat ziekelijke, onpractische Christendom, dat de machthebbenden en toongevers der gemeente haar eeuwen lang hebben voorgepreekt als het non plus ultra van Gods welbehagen; - aan dat ophangen van het rijke menschenleven aan den hemel, alsof wij bij ongeluk op de aarde waren te land gekomen; - aan dat aankweeken van een zielloozen hemeldienst, die inderdaad niets gemeen heeft met de gezonde ideale levensbeginselen van Jezus. Op dat onnatuurlijke Christendom wreekt zich thans meer en meer de ontwaakte menschennatuur. Het oude kerklied van: ‘Zorgen, alleen maar zorgen voor de toekomende zaligheid,’ verstomt op de lippen van de kinderen onzer eeuw, en met ijskoude bedaardheid zingen dezen het lied des ‘werkelijken levens.’
Laat hen dat lied zingen. Ik heb er niets tegen. Indien zij maar niet vergeten, dat de mensch niet alleen bij ‘echtem Brod und schönem Fleisch’ leven kan, en indien zij maar niet dat eenzijdige oordeel over het Christendom overnemen.
En toch loopen zij zoowel voor het eene als voor het andere groot gevaar. Bij gemis van studie of van genoegzame wetenschappelijke vorming, zal onze blik op de dingen dezes levens, onverschillig welke, in het eerst altijd oppervlakkig zijn, alleen getrokken worden door hetgeen zich aan die dingen met de oogen zien en met de handen tasten laat. Vernuft of genie moge van die oppervlakkigheid zeker profetisch voorgevoel geven, maar toch niet dadelijk de macht, om er zich boven te verheffen. De ver-
{==136==} {>>pagina-aanduiding<<}
klaring van dit verschijnsel durf ik niet op mij nemen: misschien hangt het zielkundig samen met het beloop onzer menschelijke ontwikkeling in haar geheel, zooals ze met het zinnelijke leven aanvangende ook allereerst in het zinnelijke alleen haar punt van uitgang heeft. Intusschen, het verschijnsel bestaat; het is zoo oud als de menschheid en vertoont zich altijd weer nieuw, tot heden. Heden nog vertoont het zich bijzonder in een allertreurigst misverstand omtrent het reëele. Het woord reëel schijnt meer en meer hetzelfde te beteekenen als materiëel. Als reëel geldt nu alleen het feitelijke, gelijk dit zich uitwendig zichtbaar voordoet. Zoo ligt de realiteit voor het menschenleven in eten en drinken en wat dies meer zij - ‘Brod und Fleisch und neue Hemden.’ Dat is wel geoordeeld naar den maatstaf der platste Empirie! Alsof niet een dieper gaande Empirie van zooveel hoogere zuchten en verlangens, nooden en behoeften getuigt, waardoor juist het menschenleven zich onderscheidt! Van dorst der ziele naar God; van kloppingen des harten om troost in droefenis, licht in duisternis, kracht in zwakheid, niet het minst om stervensmoed in doodsgevaar. Van zooveel wat toch ook realiteit is voor den mensch, soms heel roerende werkelijkheid, die hij niet kan verloochenen, zonder aan zich zelven een zedelijken moord te plegen. 
Maar ik wil niet in den preektoon vervallen, ofschoon die toon ook nog geen kwaad kan, indien hij maar aan de juiste snaar onttokkeld wordt. Dit wil ik zeggen, dat hij, die de bestaande voorwerpen niet verder beziet dan zooals ze zich uitwendig zichtbaar voordoen, volstrekt niet dwaalt, indien hij het natuurlijke onderscheid tusschen den mensch en het dier alleen hierin vindt, dat

{==137==} {>>pagina-aanduiding<<}
de eerste op twee beenen loopt en geen staart heeft. ‘Die konsequente Durchführung des Empirismus, insofern er dem Inhalte nach sich auf Endliches beschränkt, läugnet aber das Uebersinnliche überhaupt oder wenigstens die Erkenntniss und Bestimmtheit desselben, und lässt dem Denken nur die Abstraktion und formelle Allgemeinheit und Identität zu.’ Alweer woorden van Hegel. Verdraag mij in mijn zwak voor dezen philosoof, gelijk ik gaarne het zwak van anderen verdraag, die én om zijne begripsvergoding én om zijn duistere schrijfwijze niets van hem willen weten. Voorwaar, voorwaar, met al zijne gebreken staat hij in zijn denken minder ver van de groote wereld-realiteit, dan menigeen die, zonder zijne gebreken, empirisch over realiteit philosopheert. - Het gewone misverstand omtrent het reëele bewerkt ook, dat mannen en jongelingen van geest, maar niet genoeg in de wetenschap des Christendoms onderleid, als de kinderen onzer eeuw, deerlijk met het Christendom in de war geraken. Zóó Heine; zóó reeds Göthe en Schiller, deze met zijn weerzin tegen alle bestaande godsdiensten, gene met zijne voorliefde voor den titel van verklaard niet-Christen. Met een hart voor het realistische karakter van den tegenwoordigen tijd, en alzoo getroffen door het anti-realistische, abstract-spiritualistische karakter van het heerschende Christendom, komt men er licht toe, den Christelijken godsdienst in zijn geheel te verwerpen, indien men niet weet, dat het Christendom der Christenen werkelijk nog niet het Christendom naar de idee van zijnen stichter is. Maar zoodoende handelt men in den trant dier jonge dame, die, volgens de anecdote, niet bekend met den aard der surprises, op St.-Nicolaasavond verrast werd, gelijk zij meende,

{==138==} {>>pagina-aanduiding<<}
met een turf, en toornig de geheele surprise in het vuur wierp. Bedrogen door hetgeen zij uitwendig waarnam, liet zij reëel met dien turf een schat van de fijnste kant verbranden. Gij begrijpt mij. De ware realiteit van het Christendom bestaat eerst in hetgeen het naar zijn innigst wezen, naar de werkelijke beginselen van Jezus is. Tot deze beginselen, historisch geconstateerd, moet zich het geheele vraagstuk omtrent het wezen des Christendoms laten herleiden.
Voor Huet, in samenstemming met Heine, is het Christendom per se dat wat het kerkelijk is. Hij noemt het een ‘onomstootelijk feit, dat de Christelijke godsdienst zich aanbiedt als eene buitengewone Goddelijke openbaring, de voortzetting en voltooiing eener geheele reeks van vroegere even Goddelijke openbaringen: dat het Christelijk geloof naar zijn innigst wezen een openbaringsgeloof is; en dat er in een Christelijk Kerkgenootschap geen plaats is voor hem, die, hij zij leeraar of gemeentelid, doch zooveel te bedenkelijker indien hij leeraar is, elke specifieke openbaring loochent.’ Heel behendig ontneemt hij alzoo aan het Christendom elk religieus element, en schuift er een geheel dogmatisch voor in de plaats. En naar allen schijn doet hij zulks met het grootste recht, daar het kerkelijke Christendom inderdaad niet veel meer dan een stuk versteende dogmatiek geworden is. Wat heeft hij nog meer noodig, om zijn advies tot dusver behoorlijk te adstrueeren? Noemt hij niet de zaken bij haren waren naam? Ontbreekt er iets aan het grondige van zijn betoog?... Ja, één ding slechts. Het bewijs, dat Jezus zelf onder de menschen is opgetreden als de officiëele mededeeler van ‘een buitengewone Goddelijke openbaring,’

{==139==} {>>pagina-aanduiding<<}
dat de rechte kracht van Jezus samenhing met een dogmatiek, ‘die hem zich zelven voor den Zoon van God en voor den uitsluitenden Zaligmaker van het menschdom deed houden; die hem in zijne verbeelding zijn leven lang deed gewikkeld zijn in een tweegevecht met den Duivel, en deed sterven in het geloof aan zijn eigen aanstaande wederkomst op aarde door middel van eene nederdaling uit de wolken.’ Huet oefent ten aanzien van het Christendom critiek, maar geen historische, dus geen wetenschappelijke critiek. Het is de critiek van den individu, die verwerpt hetgeen hem niet bevalt, zonder oordeel des onderscheids. Scherp weet hij de punten in het licht te stellen, waarin het Kerkelijke Christendom en de geest der hedendaagsche beschaving tegenover elkander staan. Dat is alles wat hij van de zaak te zeggen heeft. In zoover moet zijn advies wel ingang vinden bij diegenen, die, van zijnen geest, ook in zijn gebrek aan oordeel des onderscheids deelen. Maar de man van meer wetenschappelijke vorming haalt over zulk eene critische methode de schouders op. De historische critiek eischt volstrekt, dat het geheele vraagstuk omtrent het wezen des Christendoms, zijne beteekenis en strekking, tot de historisch geconstateerde beginselen van Jezus herleid worde. Is misschien de voorraad van historische bescheiden voor de kennis van die beginselen gering, welnu, men leere ten minste goed gebruiken wat men heeft.
In het algemeen stellen wij hiermede geenen canon, die aan de hervormde kerk - om van deze alleen te spreken - vreemd is en ons daarom buiten, ja tegenover haar plaatsen zou. Integendeel. Zij zelve erkent geen ander hoofd dan Jezus Christus, ‘onsen eenighen meester,’ en verwerpt

{==140==} {>>pagina-aanduiding<<}
mitsdien ‘alle menschelicke Inventien ende alle wetten die men soude willen invoeren, om Gode te dienen, ende door deselve de Conscientien te binden ende dwinghen, in wat manieren het soude moghen zijn.’ Het verschil tusschen haar en ons komt nu hierop neer: dat zij den Christus bedoelde in den dogmatischen mantel der Schrift, terwijl wij hem willen zonder dien mantel, dat is: den werkelijken Jezus van Nazareth, met zijn persoonlijk godsdienstig leven. Als het kind van haren tijd, uit de Roomsche kerk voortgekomen, kon onze kerk zich het Christendom nog niet anders denken dan in den vorm van eene dogmatiek, en het christelijk geloof niet anders dan verbonden met een bepaalde dogmatische belijdenis. Intusschen eischte zij dat geloof, niet op haar eigen gezag, alsof zij toch in zekere mate de conscientiën wilde binden en dwingen, maar ‘overmits ons de Heylige Gheest ghetuijgenisse geeft in ons herte.’ Hoe lijnrecht zij met deze grondbeginselen tegenover de kerk van Rome stond, hoeveel recht Schleiermacher dienvolgens had, om het verschil tusschen Protestantisme en Catholicisme aldus op te vatten, ‘dass ersterer das Verhältniss des Einzelnen zur Kirche abhängig macht von seinem Verhältniss zu Christo, der letztere aber umgekehrt das Verhältniss des Einzelnen zu Christo abhängig von seinem Verhältniss zur Kirche’ - behoef ik u niet te herinneren. Huet weet van al deze dingen niets. Hij onderschrijft eenvoudig het oordeel van Pierson: ‘De Roomsche kerk en de Protestantsche kerken hebben dit met elkander gemeen, dat zij te zamen, in onderscheiding van de scholen der wijsbegeerte en in strijd daarmede, op den bodem staan van het Christelijk openbaringsgeloof.’ Daarom rekent hij het een eeretitel voor de Protestantsche

{==141==} {>>pagina-aanduiding<<}
orthodoxie, dat zij, waar van Christelijk openbaringsgeloof spraak is, gezegd kan worden op Katholieken bodem te staan. En nu volgt ten slotte deze critiek: ‘De autonomie van den menschelijken geest, ziedaar het beginsel van den tegenwoordigen tijd. Daarop rust onze geheele hedendaagsche maatschappij. Geene soort van ontwikkeling, in welke richting ook, is met dat beginsel onvereenigbaar. Het is de springveer, die al onze sociale eigenschappen niet alleen, maar ook onze zedelijke, onze intellektuële, onze artistieke natuur in beweging brengt. In de staatkunde heet dat beginsel de demokratie, in de wijsbegeerte het denken, in het leven de wet der menschelijkheid. Wie daarnaar handelt en zich daarnaar vormt is in zijne soort een edel schepsel, terwijl uitsluitend aan hem het voorrecht toekomt, onvoorwaardelijk bruikbaar te zijn voor elke eervolle taak. Welnu, over dat beginsel wordt door alle kerkgenootschappen zonder onderscheid het anathema uitgesproken. Ook het vrijgevigste daaronder zou niet kunnen bestaan, indien het buiten of boven den menschelijken geest en diens wetten, waarboven en waarbuiten geene wetenschap mogelijk is, niet juist in het bezit van eene wetenschap beweerde te zijn; van eene stellige nog wel, eene onbedriegelijke, eene voor geene diskussie vatbare. En gij zoudt, al ware het voor nog zulk een klein gedeelte, uwe persoonlijkheid aan dat of een ander dier genootschappen ten offer brengen? Bedenk, bid ik u, dat gij te doen hebt met eene magt die slechts naar uwen vinger verlangt om zich meester te kunnen maken van uwe geheele hand. Haar beginsel toch is een allesbeheerschend beginsel, even als het uwe; en indien gij niet op uwe hoede zijt zal zij u weldra aan het verstand brengen dat uwe onafhankelijkheid-zelve

{==142==} {>>pagina-aanduiding<<}
slechts een vorm is van de aan haar, en aan haar-alleen, verpande heerschappij.’ Het is hier weer dezelfde soort van critiek als daar even. Nota bene: alsof de hervormde kerk iets anders dan de ‘autonomie van den menschelijken geest’ (het Christelijk geweten?) tot haar beginsel stelde, toen zij den laatsten grond des geloofs terugbracht tot de getuigenis des Heiligen Geestes in ons harte! Dat het Protestantisme in de toepassing van dit beginsel bekrompen te werk ging, zich zelf de volle beteekenis van zijn eigen beginsel nog niet bewust was; - dat het daarom ook weer, in zijn historisch beloop, tot een gezagvoerend dogme verviel, waarop de vrijheid van het zelfbewustzijn schipbreuk moest lijden; - dat het, onder den invloed van het dogme omtrent de Schrift, voor het kerkgezag het schriftgezag in de plaats stelde, om toch door dat gezag de conscientiën te binden - dit alles is ontegenzeggelijk waar. Maar even waar is het, ‘in naam der geschiedenis en der evidentie,’ dat ook het schriftgezag, op zich zelf beschouwd, inderdaad niet het hoogste beginsel van het Protestantisme uitmaakte. Tegenover het gezag, waardoor het Catholicisme heerscht, kon het wezen van het Protestantisme slechts in dat beginsel van vrijheid en autonomie bestaan, dat het formeel heeft afgekondigd. Daarom is het in zijn diepste wezen beweging en vooruitgang; daarom kan het van nature niet op één en hetzelfde punt staan blijven, maar moet in al de sfeeren des geestelijken levens naar de volle ontwikkeling van zijn beginsel streven - juist wat, in het algemeen gesproken, de moderne theologen willen, en wat hun voor hunne wetenschappelijk gevormde conscientie niet alleen recht geeft, maar ook de verplichting oplegt, in de her-
{==143==} {>>pagina-aanduiding<<}
vormde kerk te blijven. Huet heeft al zeer slecht gestudeerd in dat classieke werk van uwen prof. Scholten, dat hij zelf anders, en 
te recht, hoogelijk heeft geprezen: De leer der hervormde kerk enz. Zijn tegenwoordig standpunt tegenover de kerk, die hij heeft verlaten, blijkt niets gemeen te hebben met degelijke kennis van zaken. Iets wetenschappelijks voert hij daarbij niet in zijne mars. Daarom maken al zijne argumenten tegen het Nous maintiendrons der moderne theologen op mij niet den minsten indruk. ‘Zijn taal bewijst, dat hij kind is van een anderen geest, en hem aanhoorend gevoel ik volkomen vrijheid voortaan mijn eigen pad te gaan.’ Wetenschappelijk moge hij de stelling kunnen verdedigen, ‘dat de Roomsche kerk en de Protestantsche kerken te zamen op den bodem staan van het christelijk (supranaturalistisch) openbaringsgeloof:’ maar dan dient hij er, ter wille der waarheid, bij te voegen, dat deze quaestie volstrekt niet het beginsel van beide kerken raakt, maar alleen het supranaturalistische karakter van beider dogmatiek.
De wijze, waarop Huet zich over uwe professoren uitlaat, vind ik beneden alle critiek. Wat geeft hem recht, Scholten, Kuenen en Rauwenhoff, alle drie, zoo uit de hoogte te behandelen, als hij hier doet? Ook zou zijn aanval op Kuenen dan alleen iets kunnen beteekenen, indien het vaststond: 1o. dat deze zelf de steller van het geïncrimineerde rapport is geweest; en 2o. dat hij daarin geheel zijn eigen zienswijze heeft kunnen uitdrukken. Alle deskundigen weten, dat de volgorde der naamteekening voor het auteurschap van dergelijke stukken niets bewijst. - Verder vat ik volstrekt niet den innerlijken logischen samenhang van zijne aanmerking tegen Scholten: ‘Is het

{==144==} {>>pagina-aanduiding<<}
niet klein, en zwak, en ergerlijk, wanneer men zich bewust is tot Kalvijn in dezelfde betrekking te staan als Servet, den lieden diets te maken dat men Kalvijns werk voortzet?’ Het is zeer wel mogelijk, dat van twee menschen, die zekere beginselen met elkander gemeen hebben, de eene ze in de practijk onbewust verzaakt, en de ander ze desbewust meer consequent handhaaft. Als Scholten ten onrechte aan de continuité substantielle van het menschelijk denken gelooft, en dus ten onrechte ook Kalvijn in het kader dier continuité opneemt, dan moet zulks met deugdelijke gronden bewezen, en niet met geaffecteerde ergernis ter zijde geschoven worden, als ‘een onwaardig uit- en aankleeden van het verledene.’
Gelijk ik reeds te kennen gaf, vertrouw ik van u, dat gij u door de redeneeringen en beschouwingen van Huet niet zult laten inpakken. Daarvoor zijn ze te oppervlakkig, te arm aan wetenschappelijke gehalte, en hebt gij een te degelijken aanleg, een te wetenschappelijken zin. Van zulke brochures vrees ik niets anders, dan dat misschien onze orthodoxistische tegenpartij, de Confessionalisten, ze zullen exploiteeren tot versterking hunner batterijen. Wat er nog op den duur van onze hervormde kerk worden moet, weet ik niet. Het Confessionalisme vrees ik niet, dat is de dood voor alle geestelijk leven des menschen: maar de Confessionalisten vrees ik wel, indien zij het ooit van de Liberalen over het geheel kunnen winnen in getalsterkte. De waarheid zal zegevieren; zeer zeker; maar wanneer? en hoe? Te recht zegt J. Stuart Mill: ‘De geschiedenis is vol van voorbeelden, hoe de waarheid door vervolging onderdrukt wordt. Wordt zij ook al niet voor altijd onderdrukt, dan kan zij toch voor eeuwen achter-
{==145==} {>>pagina-aanduiding<<}
uit gezet worden. Om alleen van de godsdienstige gevoelens te spreken, de hervorming is ten minste twintigmaal vóór Luther doorgebroken, en steeds onderdrukt. Arnold van Brescia werd onderdrukt. Fra Dulcino werd onderdrukt. Savonarola werd onderdrukt. De Albigenzen werden onderdrukt. De Waldenzen werden onderdrukt. De Lollards werden onderdrukt. De Hussieten werden onderdrukt. Zelfs na den tijd van Luther bereikte vervolging, waar men er mee volhardde, haar doel. In Spanje, Italië, België en Oostenrijk werd het Protestantisme uitgeroeid, en het zou in Engeland waarschijnlijk evenzoo gegaan zijn, zoo koningin Maria in het leven gebleven of Elizabeth gestorven ware. Vervolging is altijd gelukt, behalve waar de partij der ketters te talrijk was, om met goeden uitslag vervolgd te worden. Geen verstandig mensch kan betwijfelen, dat het Christendom in het Romeinsche rijk had kunnen uitgeroeid 
worden. Het verspreidde zich en werd heerschend, omdat de vervolgingen slechts tijdelijk waren, niet lang aanhielden, en door lange tusschenruimten van genoegzaam ongestoorde verbreiding gescheiden waren. Het is niets anders dan een dwaze sentimentaliteit, te gelooven, dat de waarheid, alleen als waarheid, een ingeschapen macht heeft, aan de dwaling ontzegd, om over kerker en brandstapel te zegepralen. De menschen ijveren niet sterker voor de waarheid, dan zij menigmaal voor de dwaling doen, en een behoorlijke toepassing van wettelijke, of zelfs maar maatschappelijke straffen zal gewoonlijk in staat zijn, de verbreiding van beide tegen te gaan. Het wezenlijke voordeel, dat de waarheid bezit, bestaat hierin, dat als een meening waar is, zij eens, tweemaal, twintigmaal onderdrukt en begraven mag worden, maar in den

{==146==} {>>pagina-aanduiding<<}
loop der tijden zal er altijd de een of ander opstaan, die haar terugvindt; tot één dier wederverschijningen in een tijd valt, waarin zij door gelukkige omstandigheden zoo lang aan de vervolging ontsnapt, totdat zij machtig genoeg geworden is, om alle pogingen tot hare onderdrukking aangewend te weerstaan.’
Welk tijdperk zou er thans voor de waarheid aangebroken zijn? Ik voor mij houd maar goeden moed. Bij zoo velerlei en veelzijdige bestrijding van de Moderne Theologie denk ik ook alweer aan het gezegde van Göthe: ‘Alle Gegner einer geistreichen Sache schlagen nur in die Kohlen, diese springen umher und zünden da wo sie sonst nicht gewirkt hätten.’
Houd ook gij maar goeden moed, mijn vriend. En zoo ik hiertoe - met of zonder citaten - iets kan bijdragen, reken dan altijd op mij, als van harte

t.t.
kriegers.






{==147==} {>>pagina-aanduiding<<}

S. van Bergen aan Jan de Wit.

Amsterdam, 2 Mei 1866.

beste jan!

Uw brief heeft mij diep getroffen. Ik heb hem niet aan één stuk door kunnen lezen. Telkens kwam er een floers voor mijne oogen, dat mij in het voortgaan hinderde. De zwaarmoedige stemming, waarin gij 'm geschreven hadt, deelde zich aan mij mee. Ik voelde, dat uw hart had geschreid, misschien ook wel uwe oogen, en ik schreide met u. Er was voor mij iets weldadigs in dien weemoed, iets zoo aantrekkelijks, dat ik er niet alleen in berust, maar 't zelfs heerlijk zou gevonden hebben, mijn heele leven in die stemming te verkeeren. Maar toen 't zoo ver gekomen was, zeide ik tot mij zelven: neen! dat kan toch niet; een mensch mag zich niet ongeschikt maken voor 't werkelijke leven. Met luide stem roept het ons tot krachtigen arbeid: er is zoo veel te doen, zoo onnoemelijk veel. We moeten frisch blijven en opgewekt en nuchter. En daarom, goed moge 't zijn, onontbeerlijk zelfs voor de

{==148==} {>>pagina-aanduiding<<}
waarachtige ontwikkeling van de krachten onzes geestes, dat we van tijd tot tijd toegeven aan de machtige werking van ons innigst gevoel, we moeten toch maar weer aan den gang, voort, altijd voort, het rijke menschenleven in.
Zoo heb ik mij, niet zonder moeite weer losgerukt uit de zoet weemoedige stemming, waarin uw brief mij had gebracht. En ik dacht bij mij zelven: zóó moest Jan ook doen. Dat hij dweept met zijne betrekking, van hare ideale zijde opgevat, dweept met het denkbeeld, ‘in onzen dampkring een krachtiger strooming te brengen van den geest, die van Galilea's bergen is uitgegaan,’ - dit doet zijn hart eer aan, en bewijst voor de kracht, die hij uitoefenen kan en zal. Wie in zijne jeugd geen idealen kent en de werkelijkheid daarmede niet in schreeuwende tegenspraak vindt, wordt nimmer een krachtig man. Niemand verwachte iets van die alledaagsche geesten, die altijd op de oppervlakte des levens zich bewegen, die het edel jongelingsvuur niet voelen opvlammen in het hart, of, wat erger is, die 't moedwillig hebben uitgedoofd. Zij kennen de schoone hoogten des levens niet, omdat ze zijne diepten niet peilen: zij weten van geen bezwaren, omdat ze nooit ernstig over hunne verhevene roeping hebben nagedacht. Arme jeugd! die nooit innerlijk geworsteld hebt met de werkelijkheid, geworsteld met de onvolkomenheden en ellendigheden dezer wereld! Arme jeugd! die nooit den Simsonsarm hebt begeerd, om met éénen slag die gansche wereld te hervormen!
Die worsteling en die begeerte toont gij te kennen, mijn waardste! Goddank, dat het zoo is! Dat belooft veel voor de toekomst. Ik hoor u gaarne dwepen. Maar met

{==149==} {>>pagina-aanduiding<<}
dwepen alleen komt men niet ver, al is bijwijlen die overspannen werking van 't gevoel voor een krachtige werkzaamheid onmisbaar. Zie het werkelijke leven flink in 't aangezicht: de schaduwzijde niet overdreven, de lichtzijde niet verdonkerd! Zie 't zooals het is, met de gedachte aan hetgeen 't worden moet, en sla de handen aan het werk!
Gij bemerkt, dat ik groote dingen van u verwacht. En toch denkt ge al heel vreemd over mijne meening omtrent u. Gij wijst het mij toegedichte vermoeden af, dat gij slecht zoudt geworden zijn. Maar, mijn beste Jan! wanneer heb ik ooit iets gezegd, dat u eenig recht gaf tot zulk een vermoeden? Is 't omdat ik u schreef, dat ge de kerk wildet vertrappen, vernietigen? Maar vergeet ge dan, dat deze uitdrukkingen terugslaan op gansch niet milde passages in uwen brief? Als ge zoo ruw weg schrijft, dat uw lust voor het dominéschap op de flesch is, dat 't in de kerk een ploertenboel is, en dergelijke fraaiigheden meer, dan zie ik in die manier van ernstige zaken te bespreken een minachting, die licht tot verachting leiden kan. Zoo iets maakt mij warm, en dringt mij uit liefde voor de kerk en voor u een hartig woordje daarvan te zeggen. Maar dat is heel iets anders dan de onderstelling, die ge mij in de gedachten legt. Dat ge slecht zoudt kunnen worden, heb ik mij nooit voorgesteld. Daarvoor stonden mij uw vrome zin, uw open hart, uwe natuurlijke opgeruimdheid borg. Daarvoor hebt ge uwe ouders te lief. Menigmaal, als uw moeder, voorgelicht door de eene of andere gedienstige vriendin, van de gevaren van 't Academieleven sprak, en hoe 't mogelijk was, dat ook gij zoudt worden meegesleept, heb ik uit volle overtuiging hare verontruste ziel gerustge-
{==150==} {>>pagina-aanduiding<<}
steld met de verzekering: ‘uw Jan wordt nimmer slecht.’ Misschien twijfelt ge eenigszins aan u zelven, als ge mij zoo'n boos vermoeden toedicht. Althans ge schijnt met u zelven niet in 't reine te zijn. Gij vreest, dat de eenvoud van het kinderhart voor een deel te loor is gegaan. Dat zal wel zoo wezen. Niemand komt in aanraking met de wereld der werkelijkheid, zonder dat de onschuld zijner jeugd daarbij haar teeder waas verliest. Niemand eet van den boom der kennis, zonder dat hij onrustig wordt en zich uit het paradijs des levens verdreven gevoelt. Maar is dat schade? Is dat achteruitgang? Staat 
het kind met zijne eigenaardige illusiën boven den jongeling, die aan deze ontwassen, zijne eigene idealen heeft gevormd? Staat de jongeling met zijne idealen boven den man, die de wereld en zich zelven beter heeft leeren kennen, en daarom met meer kracht aan beider ontwikkeling kan arbeiden? Hebt ge u zelven minder leeren schatten, dan toen ge als kind minder over u zelven dacht, welnu, dat is geen schade, dat is winst. Men gaat niet van de ééne phase van ontwikkeling in een andere over zonder pijn, zonder strijd. Maar juist die pijn en die strijd bewijzen dat wij gaan.
Dit woordje moest mij noodzakelijk van 't hart, eer wij konden komen tot den eigenlijken inhoud van uwen brief. Ik ben recht blij, dat mijne practische beschouwing over kerk en vormen u met beide weer wat heeft verzoend. Maar ik had gehoopt, grooter overwinning op u te behalen. Dat zulks niet geschied is, wijt ik aan mij zelven. Ik wist waarlijk niet, dat er zoo veel te zeggen was voor uw standpunt van malaise; dat de redenen, waarom ge nog niet uit volle overtuiging: ‘ik blijf’ kunt zeggen, zóó diep lagen, en hart en geweten

{==151==} {>>pagina-aanduiding<<}
van zóó nabij raakten. Dit heb ik eerst nu leeren inzien. Daarom dank ik u, omdat ge uw gemoed voor mij zonder terughouding hebt uitgestort. De openhartigheid, waarmede ge uwe bezwaren opnoemt, de vertrouwelijke toon, dien ge aanslaat, de nobele zin, waarvan heel uw brief getuigt, doen mij innig goed. Het is mij behoefte, u zoo spoedig mogelijk te zeggen, wat mij op 't hart ligt. En al weet ik, dat gij duizendmaal beter zoudt gedaan hebben, raad te vragen aan één der Professoren of aan één der Predikanten, bij wie ge van tijd tot tijd toch ook een theevisite moet maken - ik wil beproeven, of ik u op mijn manier niet een riem onder het hart kan steken.
In één opzicht hebt ge mij de zaak gemakkelijk gemaakt. Ik was bang, dat het ‘ongevraagd advies’ u kwaad zou hebben gedaan onder den indruk van Huet's autoriteit, en evenals sommigen, die het oppervlakkig hebben gelezen. Ik had al gedacht, enkele opmerkingen u daaromtrent mede te deelen; en wil er ook na uw geruststellend schrijven nog een woordje van zeggen. De zaak, waarover op de laatste bladzijden van dat advies als terloops gesproken wordt, is toch eigenlijk de basis, waarop ons heele gebouw moet worden opgetrokken. Gij gaat, Goddank, niet van de stelling uit, dat alleen onze verbeelding ons aan God doet gelooven. Die stelling is ook niet te verdedigen en in strijd met des schrijvers eigen woorden. Hoe, een zielkundig verschijnsel, een historisch feit als dat van den godsdienst is vrucht der phantasie? Dat gaat niet op. Had de ongevraagde adviseur nog gezegd, dat wij de voorstelling van God danken aan onze verbeelding, we zouden 't met eenig voorbehoud toegestemd hebben. Maar den godsdienst en mitsdien God zelven naar het rijk der

{==152==} {>>pagina-aanduiding<<}
verbeelding te verbannen staat gelijk met alles, wat wij hooren, zien en voelen een plaats aan te wijzen in het rijk der phantasie. Sophistisch gesproken kan van niets de werkelijkheid bewezen worden, van de stoffelijke evenmin als van de geestelijke dingen. Zoo wij niet uitgaan van het geloof aan ons zelven, kunnen wij alles wel in twijfel trekken. En als we van dat geloof uitgaan, dan kunnen geen gezond ontwikkeld hoofd en hart tot de loochening der realiteit van God en godsdienst komen, die zich met alle kracht aan ons denken en gevoelen voordoet. Daarom protesteeren wij ten sterkste tegen de meening, dat die loochening een consequentie zou zijn van de moderne theologie. Orthodoxen meenen dit, en zien er den toorn Gods in. Half-modernen vreezen 't, en slaan alarm. De heer Groen maakt zich heel vroolijk over de gematigd-modernen, die klagen, dat Pierson te ver, veel te ver gaat, veel verder dan zij gaan willen. Ik heb er niets tegen, dat de man een enkelen keer in zijn leven vroolijk is. Maar laat hem er een beteren grond voor zoeken, dan zulk eene klacht. Hij is knap genoeg om te weten, dat men nooit te ver kan gaan op een goeden weg, die tot een goed doel leidt. Komt men verkeerd uit, dan is men verkeerd gegaan: dat is zoo klaar als de dag. Als de consequentie niet deugt, dan ligt 't aan de praemisse, zeggen, geloof ik, de geleerden. Dat ‘te ver gaan’ in een goede richting kan er dus niet door. Wie daarvoor bang is, behoeft voor mijn part in 't geheel niet te gaan, maar sta gerust stil, en beginne van meet aan te onderzoeken, op welken weg hij eigenlijk staat of zit of ligt.
Men zegge dus niet meer, dat Huet en zijn cliënt te ver zijn gegaan. Dat is de zaak niet; ze zijn op

{==153==} {>>pagina-aanduiding<<}
een anderen, een heel anderen weg aangeland. Voor zulk een logische fout hadden de Grieken, heb ik wel eens gehoord, een bepaalde uitdrukking, die zooveel beteekent als ‘van den hak op den tak springen.’ Precies weet ik 't niet. Maar dit weet ik wel, dat men, consequent doorgaande, nooit van alles op niets, van een oneindige grootheid op nul komt. Dat kan er in de logica niet door, ten minste in de mijne niet. Ik heb er nooit in gestudeerd en er geen enkel handboek op nageslagen: maar ik beredeneer 't zoo wat uit mijn eigen gezond verstand. En als koopman vraag ik, of er niet een totale omkeer in mijn zaken moet hebben plaats gehad, als ik u pas had geschreven: ‘ik word hoe langer hoe rijker,’ en spoedig daarop: ‘ik ben finaal bankroet’? Welnu, met betrekking tot ons onderwerp, moeten zij me nooit zeggen, dat God in 't geheel niet te zien, een consequente ontwikkeling is van Hem te zien in alles.
Nu het duidelijk is geworden, dat we op een heel ander terrein staan dan de bovengenoemde heeren en hunne trawanten, kan de discussie met hen gerust een einde nemen. Wat wij voor realiteit houden, gelieven zij te houden voor phantasie. Daar is voorloopig niets aan te doen. De natuur moet zich hier redden. 't Is met het godsdienstig gevoel als met het muzikale. Wat zal men antwoorden aan iemand, die, als wij met opgetogenheid spreken over een schoone symphonie, ons zegt: ‘och! 't is maar verbeelding: ge hoort eenige violen en bassen, en bazuinen en pauken, die wel goed op elkaar sluiten; maar toch een idee.... neen! daar merk ik niets van; en de componist? waar is hij? ik zie hem niet; 't is een denkbeeldig wezen.’ Met zulke menschen

{==154==} {>>pagina-aanduiding<<}
valt niet te redeneeren. We moeten hun genezing maar aan de natuur overlaten. Kunnen zij buiten de muziek, het zij zoo! Ik kan er slecht buiten, en toch altijd nog beter dan buiten den godsdienst. Op den duur kan geen mensch dezen ontberen. Weet ge, wat met iemand gebeurd is, die naar Heidelberg ging, toen er een vreeselijke crisis in zijn leven was aangebroken? Ik spreek van Frederick William Robertson, den beroemden prediker aan de Trinity Chapel te Brighton. Hebt ge niet van hem gelezen, dat hij een tijd heeft gehad, waarin een diepe duisternis op hem viel, en de steunsels, op welke hij gerust had, hem schenen te ontvallen? Hij strekte zijne handen uit naar het geloof: hij riep als een kind om licht. Alleen onder zijne medemenschen, door God, naar het scheen, verlaten, werd het leven hem een ondragelijke last, de toekomst een onverklaarbare verborgenheid. Drie maanden heeft hij met zijne twijfelingen in de eenzaamheid geworsteld. ‘Een ware mannelijke worsteling,’ schrijft hij, ‘kan niet mislukken; dat weet ik. Maar men moet alleen worstelen. Zijn eigen opvatting der waarheid, of liever zijn eigen manier om haar te beschouwen, en dit alleen zal hem rust geven.’ Die rust heeft hij gevonden: en ‘van dien tijd af, waarop hij van 't vasteland terugkeerde,’ zegt Mr. Brooke, ‘wankelden zijne godsdienstige overtuigingen nooit meer.’ Ziedaar voor den grooten Robertson de vrucht zijner stille afzondering te Heidelberg. De eenzaamheid te zoeken is zoo goed!
Maar 't wordt hoog tijd, dat ik uw drietal vragen tracht te beantwoorden. Dit is gebleken: in de hoofdzaak zijn wij 't geheel met elkaar ééns. De dingen die nu volgen zijn van minder, ofschoon niet van geringe beteekenis.

{==155==} {>>pagina-aanduiding<<}

In de eerste plaats vraagt gij: wat er van onze kerk worden zal? Gij merkt op, dat ‘de een vreest voor een orthodoxe Synode, die ons na niet zeer vele jaren eenvoudig zal uitbannen: de ander meent, dat het Gouvernement een completen scheidbrief aan de kerk zal overhandigen zonder één dubbeltje er bij.’ En daaruit trekt gij vragenderwijze het besluit: ‘of 't niet beter zou zijn, den afloop der crisis af te wachten?’ Mij dunkt, dat de stelling, waarvan gij uitgaat, evenmin gegrond is als het besluit, dat gij er uit trekt. Men moet al heel optimistisch zijn, om in den tegenwoordigen toestand der kerk, in de verhouding der moderne leeraren tegenover de gemeente geen haken en oogen te zien. Maar men moet ook al heel pessimistisch wezen, om zoo weinig licht te zien en bijwijlen als in Egyptische duisternis te verkeeren. Wat is de zaak? De moderne leeraren, al gevoelen zij zich wettige zonen der Hervormde kerk, zijn een heel eind hare moeder boven het hoofd gewassen, en bewegen zich in een wereld van ideeën, waarin deze zich niet meer vinden kan. Dat is een feit. Maar 't is eveneens een feit, dat geen der leeraren, misschien geen enkele der gemeenteleden meer in gemoede alles aanneemt, wat der moeder dierbaar was. 't Is maar een quaestie van meer of minder. Afwijking van de Hervormde kerkleer is overal. Hierdoor ontstaat een onvermijdelijke mystificatie. Men wil handhaven, wat niet meer bestaat: men onderteekent formules, van welker elasticiteit iedereen zich bewust is. Dat is altijd zóó in een tijd van overgang: namen en formules leven voort, lang nadat de zaak, die er door werd aangeduid, heeft opgehouden te bestaan, of althans haren invloed deed gelden. Nu mag men met den leekedichter wenschen,

{==156==} {>>pagina-aanduiding<<}
dat die tijd van overgang overging; maar met wenschen komt men niet verder. Men moet de zaken nemen, zooals ze zijn. En dan heeft, om iemand te noemen, Réville met zijne moderne theologie hetzelfde recht om in de kerk te prediken, als zijn ambt- en stadgenoot De la Saussaye met zijn moderne orthodoxie. Dat stemt ge toe; maar ge hebt het oog op de toekomst, en vreest.... Waarvoor? Voor een orthodoxe Synode? Maar weet ge dan niet, lieve vriend! hoe een Synode wordt geconstitueerd? Zij bestaat uit afgevaardigden van de Provinciale kerkbesturen, en deze weer uit afgevaardigden van de Classicale besturen, en deze weer uit afgevaardigden van den kerkeraad. Verbeeld u dus, wat er moet plaats hebben, eer er een orthodoxe Synode komt. Eerst moet de grootste helft van de kerkeraden in onze steden en dorpen orthodox zijn; dan alleen kunnen de classicale besturen in dien geest worden hervormd. Vandaar uit moet die geest doordringen in de provinciale besturen; en dan eerst is de gouden eeuw der orthodoxe Synode aangebroken. Welk onheilspellend teeken hebt ge gezien, dat u deze toekomst doet vreezen?
Gij denkt misschien aan art. 23. Maar stel, dat het in werking komt, wat ik illiberaal genoeg ben niet wenschelijk te achten, gelooft ge dan, dat de orthodoxe partij zegevieren zou? Zij heeft ongetwijfeld veel boven ons voor: hare quantiteit en haar ijver. Maar, zonder grootspraak, waar ik volstrekt niet van houd, staat tegenover die quantiteit niet de qualiteit van de voorstanders der vrijzinnige richting? Of wie weet niet, dat, terwijl de orthodoxe partij voor een groot deel hare vertegenwoordigers vindt onder de beide uitersten der maatschappij,

{==157==} {>>pagina-aanduiding<<}
de lagere volksklasse en de haute aristocratie, de andere richting voornamelijk gesteund wordt door den middelstand, met zijn gezond en krachtig leven, de kern der natie? En is 't wel zóó, dat ge hebt te klagen over gebrek aan sympathie voor de richting, die ge liefhebt? Hoor ik niet menigmaal zeggen: 't is of 't in de lucht zit, zóó dringt deze richting overal door? Als Amsterdam zelfs velen telt, die meegaan, dan bewijst dit nog al iets. Hebt ge niet gehoord, dat de prediking van Ds. Modderman, om maar één te noemen, al meer en meer belangstelling ondervindt? Wij mogen waarlijk niet klagen. Men moet niet vergeten, dat men te worstelen heeft met de traagheid van den menschelijken geest, en dat een kleine overwinning op dat zedelijk gebrek al veel gewonnen is. Openbaart de reactie zich sterk, dit bewijst niets anders, dan dat de actie ook zeer groot is. Waar scherpe schaduwen vallen, daar is het licht altijd sterk. Heb maar geduld: 't zal wel beter worden, als wij den moed niet laten zakken.
Maar de ijver der orthodoxen? Ja, in dit opzicht mag menig liberaal zich schamen over zich zelven. De orthodoxen hebben heel wat moeite en strijd over voor hunne zaak. En het is te verwachten, dat ze in grooten getale zullen gebruik maken van het recht, dat art. 23 hun geven zal. Wat is daaraan te doen? Hun ijver veroordeelen? Dit allerminst, al weten wij ook, dat er veel partijzucht onder loopt. Maar laat ons van hen leeren te ijveren, en het karakter van dien ijver wijzigen naar den rein christelijken geest, die in ons geweten spreekt. Laat ons wakker zijn en anderen opwekken om 't te wezen! Laat ons langs den wettigen, eerlijken weg alles doen, wat wij kunnen, om onze gelederen te versterken. Wij hebben den tijd-
{==158==} {>>pagina-aanduiding<<}
geest vóór ons. Onvergefelijk is elke lauwheid en flauwheid. Onttrekken wij ons aan de wet der traagheid, die een nuttige eigenschap is van de stof, maar de dood voor 's menschen werkzaamheid. Dan zal 't zoo'n vaart niet loopen: dan kan ik, ook in de somberste stemming, vooreerst nog geen orthodoxe Synode zien: en als 't lang duurt, dan zie ik er nooit een.
Maar ge hebt nog een andere vrees. Ge meent, dat het Gouvernement een completen scheidbrief aan de kerk zal overhandigen zonder één dubbeltje er bij. Wie heeft u daarvoor bang gemaakt? Hoe zou 't Gouvernement dat kunnen doen? Ik heb geen verstand van 't kerkrecht, en weet niet precies hoe dat alles in elkaar zit. Maar dit weet ik wel, dat de Staat in der tijd de uitgestrekte bezittingen der kerk tot zich genomen heeft, en daarmede de verplichting heeft aanvaard, de tractementen, die, naar ik gehoord heb, nog niet eens met de revenuën aequivaleeren, aan de leeraars uit te betalen. Dat is niet in alle gemeenten zoo gegaan. Sommige hebben hare kerkelijke goederen behouden, en betalen daaruit zelve de tractementen of een deel daarvan. Maar, waar de Staat ze tot zich genomen heeft, daar kan hij zich als eerlijk persoon aan die betaling niet onttrekken. Deed hij 't, de kerk kon hem een proces aandoen. En gij zoudt zeker niet het pleizier hebben, den afloop daarvan te beleven. Want Engeland is niet het eenige land ter wereld, waar een proces à la Jarndyce kan gevoerd worden. Of meent ge, dat de Staat aan de Synode het kapitaal zou afstaan, om uit den interest de tractementen te betalen, en vreest ge, dat de Synode 't alleen aan orthodoxe leeraren zal geven, wanneer zij zelve orthodox is? Dan komen wij weder op het eerste

{==159==} {>>pagina-aanduiding<<}
punt terug. Wat overigens de macht der Synode om geldelijk te binden en te ontbinden op velen uitwerken zou, durf ik niet berekenen. Maar voorshands zie ik dien scheidbrief nog niet. Juist om den wille der financiën kan ik moeilijk denken, dat de scheiding van kerk en staat verder zal gaan, dan de laatst afgetreden minister, scheidende van zijne portefeuille, haar heeft gebracht.
Maar gesteld eens, dat ik uit reactie tegen uwe donkere voorstelling alles te licht inzag, en dat werkelijk binnen niet zeer vele jaren gebeurde, wat gij vreest - wat dan? Zoudt gij dan geen oor en geen hart hebben voor die honderden en duizenden, die hongeren en dorsten naar een prediking, die hoofd en hart bevredigt? Zoudt ge, als ze tot u kwamen om licht, als ze bij u bevrediging zochten voor hun godsdienstig gevoel, hun antwoorden: ‘mijne vrienden! hebt nog wat geduld: is 't niet beter den afloop der crisis af te wachten?’ Zeg niet: ik spreek alleen van mij zelven, en op één komt 't niet aan. Laat het zoo zijn. Maar wat één gevoelt, kunnen velen gevoelen, al spreken zij 't niet allen zoo rond en eerlijk uit. En buitendien, ik meende, dat men op 't gebied van zedelijkheid en plichtsbetrachting altijd vragen moest: Zou 't goed zijn, dat allen deden zooals ik? En zoo vraag ik dan nu in vollen ernst: Zou 't goed zijn, dat alle flinke studenten in de godgeleerdheid met zooveel liefde voor de waarheid, als gij, zóó eerlijk, zóó gemoedelijk, zóó helder van hoofd en warm van hart, besloten hunne studie vaarwel te zeggen? Zou 't goed zijn, als uit loutere consequentie al de moderne predikers de kansels onbezet lieten, de catechisatiën ophieven, den troost aan armen en stervenden weigerden en zich afkeerden van dit geslacht, dat

{==160==} {>>pagina-aanduiding<<}
vraagt om voedzaam brood, met het onbarmhartige woord: ‘we zullen den afloop der crisis afwachten?’ Dat gaat niet. Ge weet, ik ben een man van de practijk. Wat komen moet, zal komen, of we er bang voor zijn of niet. Maar het leven wacht niet: het gaat voort, altijd voort. Het heden heeft dringende eischen, die geen uitstel gedoogen. Honderden en duizenden vragen u en de uwen om licht en kracht. Hebt ge hun niets te zeggen? Of wilt ge hun niets zeggen?
Ik had u nog veel meer te zeggen; maar mijn tijd is om. Ik moet weer aan mijn kantoorwerk. Spoedig hoop ik uwe beide andere bezwaren te bespreken. Geloof mij intusschen met innige liefde

uw Oom
s. van bergen.






{==161==} {>>pagina-aanduiding<<}

Adam Thijssen aan Jan de Wit.

Groningen, 11 Mei 1866.

amice!

Nog vóórdat uwe vriendelijke letteren mij bereikten was mijn besluit genomen, ‘De Zeurende Jongeling’ nooit ofte nimmer naar de drukkerij te zenden, wijl mij in een droomgezicht de uitgave van dit stuk ernstiglijk werd ontraden. Nauwelijks toch had ik u het vers ter beoordeeling toegezonden, of daar verscheen mij des nachts de president van een Jongelings-Vereeniging. Hij bad in hartroerende taal, dat ik mijne parodie in de portefeuille mocht begraven, daar toch, in onze veel bewogen dagen, reeds de titel genoeg zou zijn, om in het vers eene persifflage te zoeken van alle Jongelings-Vereenigingen zonder onderscheid. Natuurlijk wil ik die genootschappen zoo en massa niet bespottelijk maken, te minder daar ik hoor, dat er zijn, die werkelijk iets beters doen dan zeuren.
Maar al had ik die verschijning niet genoten, zou ik

{==162==} {>>pagina-aanduiding<<}
toch wel tot beter inzicht zijn gekomen. Uw brief zou mij de oogen hebben geopend. Ik begrijp het bij nadere overweging volkomen: dergelijke stukjes als ‘de Zeurende Jongeling,’ al schuilt er eenige vis comica in, doen te zeer aan het bas comique denken, dan dat men ze zonder ergernis gedrukt kan zien. Weet ge, waar mijns inziens, zoo'n parodie nog goed voor is? Om aan het dessert van een vroolijk partijtje als noodhulp te dienen, de hiaten in 't discours aan te vullen en den boel aan den gang te houden, wanneer de stroom van anecdoten langzaam gaat vloeien en aan een gewoon gesprek niet meer te denken valt.
Redenen waarom ik, onder dankzegging voor de gegeven critiek, u vriendelijk verzoek mijne proeve ten brandstapel te verwijzen, en dit te doen, met de troostvolle gedachte, dat ge van mij zulke ketters niet meer te wachten hebt. Neen, parodiën geef ik niet meer. Ik gevoel, dat ik tot wat beters in staat ben. Ik gevoel, dat ik dichter ben. Geen rijmpjes, geen luimige versjes dus. Voortaan versmaad ik al wat aan het platte en alledaagsche grenst. Wel blijf ik natuur en waarheid trouwe zweren, wel schrijf ik op mijne dichtersbanier: ‘Gezond verstand bovenal!’ maar, mijner roeping mij bewust, zal ik me toch boven de nuchtere, burgerlijke opvatting der dingen hoe langer zoo meer verheffen.
Als proeve mijner jongste oefeningen zend ik u hierbij een stukje, getiteld:


{==163==} {>>pagina-aanduiding<<}

Aan mijnen Martinus,


bij het hervoorschieten van deszelfs eerste kiesje.


Te lang, bestoven lier, laagt g' in d'orkaan te zweven, 
Al fladdrend aan den wilg in 't zonnig middaguur; 
Mijn vinger rukt u af, blijft aan uw snaren kleven, 
Mijn dichtaâr spat uiteen, herzoekend 't oude vuur. 
Herteeld, ontwaakt in mij de dichter, half bezweken, 
In mijn nog blakend brein ontplooit zich poëzij, 
De traan, in 't hart verschanst, geeft vreugdig 't levensteeken, 
En heft het hoofd omhoog, bewust van zijn waardij. 
Gelijk in 't maagdlijk woud aan d' Afrikaansche stranden, 
Wen d' uchtendglans zich tooit met paarlen van azuur, 
De bergstroom voorwaarts holt, al murmlend, tuk op banden, 
Maar eensklaps wegschuilt, gansch naar d' eischen der natuur, 
En zich verborgen houdt voor stervelingen oogen, 
Om straks, daar niemand dit van verre zelfs vermoedt, 
Als uit der eeuwen nacht, met klaatrend alvermogen, 
Te treden weer in 't licht met onverwelkbren spoed, - 
Zoo had mijn zangersgeest, weleer zich stout verheffend, 
Nu eeuwen lang gerust, gekwijnd, als d' aadlaar bij zijn prooi, 
Totdat hij onverwacht, zijn roeping weer beseffend, 
De roeste vlerken klept en wikkelt uit heur plooi. 
Wat macht hergroende zoo het bruinend herfstgebladert, 
Waar schuilt de kaak, die d'asch weer blaast tot vlam? 
Wiens machtig' arrem heeft de spranken saam vergaderd 
Van 't dichtvuur, sinds een eeuw verouderd, ja reeds lam? 
Gij waart het niet, o dartele Najaden, 
Die, spartlend bij den walm der vroege najaarszon, 
In 't bloemfestoen der lente u trouw gingt baden, 
Totdat de maan heur tocht begon; 
Uw aanblik was het niet, o eeuwig' Appenijnen, 

{==164==} {>>pagina-aanduiding<<}

Wier sneeuwgetopte kruin zich opbeurt in de lucht, 
Die, toen mijn dichtvuur steeds bleef dommelen en kwijnen, 
Dien slaap verbroken hebt door uw vermaard gerucht; 
Noch gij, doorluchte vorst, die aan de spits der dappren, 
Door schuur en korenveld, een weg baant naar den troon, 
Hebt, door een frissche bries, de zeilen weer doen klappren 
Van 't schip der poëzij, dat wacht op uw geboôn. 
Het vuur, dat mij doorvloeit, ontkiemde niet in 't westen, 
Geen zandwoestijn van 't zuid spoort mij tot zingen aan, 
Voor stroomgodin noch nimf geef ik mijn zang ten beste, 
Geen vorst heeft in mijn ziel dit dichtvuur doen ontstaan. 
Neen, aan mijn eigen haard heb ik den schok ontvangen, 
Bij 't wiegje van mijn telg werd ik op nieuw poëet, 
In 't kiesje van Martijn schuilt d' oorsprong van mijn zangen, 
Ter eere van die kies heb ik dit vers gesmeed. 









{==165==} {>>pagina-aanduiding<<}

S. van Bergen aan Jan de Wit.

Amsterdam, 14 Mei 1866.

beste jan!

Zonder eenige inleiding hervat ik onze correspondentie, waar ik die in mijn laatsten brief afgebroken heb.
Ik kom tot uw tweede bezwaar. Gij meent als jurist, als litterator, of in welke betrekking ook, even nuttig, misschien nuttiger te kunnen zijn dan als predikant. Er is waarheid en overdrijving in die meening. Zeker, gij zoudt in elke betrekking het groote doel des levens in het oog houden en iets willen zijn voor uwe medemenschen. Maar geldt dat van allen, zonder onderscheid? 't Moest zóó zijn: dat geef ik toe. Een ieder behoorde in zijnen kring te arbeiden aan de godsdienstige en zedelijke ontwikkeling van allen, met wie hij in aanraking komt. Maar geschiedt het alzoo? dat is de vraag. Gij klaagt zelf over het materialisme van onze dagen, over dat geslacht van geleerden en ongeleerden, dat met bekrompen voor-
{==166==} {>>pagina-aanduiding<<}
naamheid of dito onverschilligheid neerziet op allen, die de godsdienstige en zedelijke ontwikkeling hunner medemenschen helpen bevorderen. Ik heb voor mij niet over hen te klagen; maar ik beklaag hen wel. Want het verraadt al zeer weinig diepte van geest, voor zich zelf niet de minste behoefte aan hooger leven te hebben, met een glimlach te spreken over de heiligste belangen der menschheid, met het godsdienstig geloof, die groote macht in de geschiedenis en in het leven van ieder mensch te spotten, en mitsdien op kerk en leeraars uit de hoogte neer te zien. Ik zou mij om lieden van die soort niet te veel bekommeren. Waden zij in een stroom van materialisme, willen zij de hand, die gij hun aanbiedt, niet grijpen, welnu, dat ze zien, hoe zij er uitkomen. Vooreerst hebt ge ook met deze heeren, wat uw ambt betreft, niets te maken. Op een dorp, waar gij uwe werkzaamheid zult beginnen, vindt gij ze niet. Daar vindt gij een eenvoudige schare, die niets weet van al de wijsheid, of ook dwaasheid dezer eeuw, maar gesterkt wil worden in haar godsdienstig geloof, opgewekt tot een zedelijk leven. Vindt uw woord weerklank in haar hart, gelukt 't u haar vertrouwen te winnen, zijt ge haar raadsman, haar vriend, haar broeder geworden, en ziet 
ge, dat door uwe werkzaamheid het peil van haar geestelijk leven rijst, - ik zou wel een jurist, of litterator, of wien ook willen zien, die meer nut deed dan gij, en wiens zelfvoldoening grooter was dan de uwe.
Wordt ge later tot grooter werkkring geroepen, de herinnering aan uwe eerste gemeente zal u, dunkt mij, goed doen, als ge velen in uwe kerk mist, die gij er gaarne zaagt. Kunt ge voor allen niet nuttig zijn, ge

{==167==} {>>pagina-aanduiding<<}
zult u tevreden stellen met het te zijn voor weinigen, zij 't dan ook voor de eenvoudigen alleen.
't Is waarlijk geen kleinigheid, voor hen iets te wezen. Gelukkig hij die een talent ontvangen heeft om in te gaan in hunne nooden en behoeften, en de eischen van hun godsdienstig leven te verstaan. De ‘kleenen’ tot zich te trekken, hunne ziel te vervullen met edele gedachten, blijdschap en vrede te storten in hun hart te midden van al de raadsels en moeiten des levens, inderdaad 't is een benijdenswaardig voorrecht. Menig groot man zou er genoeg aan hebben: menig groot man heeft het als zijn levensroeping beschouwd.
Gij zegt, dat ge een massa beste jongens kent, die nooit of nimmer een voet in de kerk zetten. Dan mankeert aan die beste jongens toch nog iets, dit zeker, dat hun godsdienstig gevoel niet zeer sterk ontwikkeld is. Of waarom gaan ze niet naar de kerk? Hebben ze u wel ooit de reden gezegd? Vinden zij 't dwaas, bekrompen, onnoodig voor de ontwikkeling van hun religieus leven? Dan kunt ge hen op al die punten heel gemakkelijk antwoorden. Of weten zij zelven niet, waarom ze nooit een voet in de kerk zetten? Dan kunt gij hen nog meer in 't nauw brengen, en vragen, of een verstandig mensch zich geen rekenschap moet geven van hetgeen hij doet of laat? Van tweeën één: 't is goed, naar de kerk te gaan, of niet. Is 't goed, dan is hun wegblijven nooit of nimmer te verdedigen; is 't niet goed, dan moeten zij zeggen: waarom? Ik weet wel, men kan godsdienstig gevoel hebben zonder naar de kerk te gaan. Maar niemand die 't waarachtig heeft, vindt 't voor zich zelven en anderen van weinig waarde, zich onderling te vereenigen

{==168==} {>>pagina-aanduiding<<}
tot opwekking en veredeling van die verhevenste en reinste aller gewaarwordingen. Ik stem toe, dat er menige predikatie gehouden wordt, waar een beschaafd mensch niets aan heeft. Maar, evenals in de hoofdstad, geloof ik, dat er in elke groote stad wel predikers gevonden worden, wie de jongelui, zonder vrees voor beleediging van hun aesthetisch gevoel, mogen hooren. Of zoo er nog iemand mocht wezen, die zegt: ‘ik voor mij heb er geen behoefte aan,’ laat hem barmhartig zijn, en denken aan het woord van Huet, in zijne Brieven over den Bijbel:‘Waarlijk, het is beter en veel minder ondankbaar op deze wijze (nl. in de kerk) deel te nemen aan paschen en aan pinksteren, aan kersmis en aan hemelvaart, dan zich op te sluiten in zichzelf, met gevaar van tevens hart en oog te sluiten voor de pijnlijkste nooden of voor de hoogste belangen der menschheid.’
Maar ge vreest, dat juist uw officieele titel uw invloed zal in den weg staan. Ik moet alweer zeggen, Jan! dat geldt misschien in de stad, maar in uw dorp zeker niet. En ge begint toch met een dorp. Daar is 't juist uw officieele titel, die u invloed geeft. De predikant wordt er beschouwd als de vertegenwoordiger van vroomheid, wijsheid en kennis. Men ziet in hem den man, van God geroepen, om aan het geestelijk heil der gemeente te arbeiden. Men hoort hem met eerbied, men vertrouwt hem, men heeft hem lief. Wat hij zegt, wordt geloofd: wat hij goedkeurt, vindt men goed. Dat alles dankt hij aan zijn titel. De gemeente, niet ontwikkeld genoeg, om de waarde van den mensch te bepalen naar zijn innerlijk wezen, hecht aan dien titel. Wat kan hij een zegen verspreiden in elk opzicht, als hij zich zijner hooge roeping

{==169==} {>>pagina-aanduiding<<}
bewust is! Wat is er tegen, dan dat aan menigeen, die eigenlijk nooit predikant had moeten worden, daardoor gelegenheid gegeven wordt om misbruik te maken van zijn invloed en zijne macht?
Dit gevaar bestaat minder in de stad, waarin zoo velen gevonden worden van dezelfde, en ook van veel hoogere ontwikkeling dan de leeraar. Maar ook daar kan de officieele titel niet worden gemist, al geeft hij aanleiding tot misverstand en misbruik. De predikanten vormen een stand, een stand van mannen, die zich geroepen gevoelen, uitsluitend hunne krachten te wijden aan de godsdienstige en zedelijke ontwikkeling der menschen. Waarom zou men hun geen titel geven? Dat sommigen oppervlakkig genoeg zijn om het ijveren van den predikant voor godsvrucht en deugd te beschouwen als een aangenomen werk, of als een verplichting, waartoe alleen zijn titel hem dringt, daaraan hebben we ons niet te storen. Zoudt ge meenen, dat zulke menschen zich beter door u lieten leiden, als gij werkzaam waart in eene andere betrekking? Geloof 't niet: ze zoeken altijd naar uitvluchten, om zich van uwe zaak af te maken. En spraakt ge als advocaat of dokter met hen over de hoogste en heiligste belangen van den mensch, al deedt ge 't nog zoo eenvoudig en nog zoo hartelijk - ze zouden zich van u afkeeren, als ze niets ergers deden. Daarenboven, de zegen van dien titel is zoo groot, als hij door een vroom en krachtig man gedragen wordt. Hoor, wat Réville zegt: ‘Grâce à mon titre officiel, auquel sans cela je ne tiendrais guère, je peux faire pénétrer ces sublimes et fécondes vérités dans toutes les classes de la société, aussi bien dans celles qui ont besoin qu'on leur relève, en particulier dans le sein de cette multitude, qui

{==170==} {>>pagina-aanduiding<<}
longtemps encore aura besoin qu'on l'éclaire et qu'on la guide....’
Nog lang zal de menigte noodig hebben, dat men haar verlichte en leide. Zóó lang moeten er leeraren zijn. En zij moeten een afzonderlijken stand vormen, omdat de werkzaamheden, verbonden aan hunne betrekking in den tegenwoordigen toestand der maatschappij, van dien aard zijn, dat zij er zich geheel aan moeten wijden. Zeker, 't ware te wenschen, dat alle juristen en litteratoren en wie ge maar wilt, begrepen, dat zij in zekeren zin dezelfde roeping hebben als de predikant. 't Ware te wenschen, dat allen medewerkten om den leeraarsstand overbodig te maken. Maar nog eens, doen zij dat? Laat ons niet ronddolen in de wereld der illusiën; maar de werkelijkheid in 't oog houden! Zijn ze niet dun gezaaid de juristen, die zich het lot van armen en verlatenen, van weduwen en weezen aantrekken; de litteratoren, die hunne medemenschen trachten te bezielen voor het ideaal van zedelijke volkomenheid; de medici, die hen zoeken te versterken in het godsdienstig geloof? Er zijn er, Goddank, die het doen, maar veel te weinig. Gelukkig dan dat er predikanten zijn, die aanvullen wat anderen nalaten, en aan die edele taak al de krachten huns levens wijden. Ik spreek hier natuurlijk van den predikant, zooals hij wezen moet: de anderen laten wij buiten rekening. ‘Menigeen,’ zegt Pierson in zijn Rigting en leven, ‘die naijverig is op deze heerlijke roeping, maar er tijd noch gelegenheid toe vinden kan; gelukkig hij, die naar geen van beide behoeft te zoeken en hoegenaamd geen pligt verzuimt, als hij al zijne dagen aan dat heerlijk werk toewijdt.’ Zoo handhaaft hij den afzonderlijken leeraarsstand. Hij ziet daarin de levende

{==171==} {>>pagina-aanduiding<<}
profetie van een betere toekomst, als de evangeliedienaar, in zoover hij herder is, de klove eenigermate tracht aan te vullen, die tusschen de twee groote deelen der maatschappij, armen en rijken, gevonden wordt.
Ik ben waarlijk blij, dat ik deze autoriteit tot weerlegging van uwe bezwaren aanhalen kan. Met nog ééne opmerking houd ik dit punt voor afgehandeld. Ge zoudt mij van een weinig clericalisme kunnen verdenken, als ik met zoo vele woorden uitweid over de noodzakelijkheid en den zegen van den leeraarsstand. Maar ik heb een afkeer van allen geestelijken hoogmoed en heerschzucht, in leeraars zoowel als in leeken. Geen buitengewone voorrechten wil ik hun toegekend hebben, geen buitengewone verplichtingen hun opgelegd. In 't maatschappelijk leven wil ik ze noch door kleederdracht, noch door gedwongen onthouding van eenige uitspanning, die anders geoorloofd wordt, onderscheiden hebben. Ze staan in dit opzicht met anderen volkomen gelijk. In één opzicht moeten zij van anderen onderscheiden zijn: ze moeten in alles vromer, degelijker, reiner wezen. Daarom als iemand mij zegt: ‘een dominé moet zijn als een ander mensch,’ dan zeg ik: ‘het zij zoo, mits hij met de edelsten van ons geslacht wedijvere in godsdienstige geestdrift en innige liefde voor waarheid en deugd: dan eerst kan hij een zegen zijn voor anderen.’
Ik heb zoo'n voorgevoel, dat gij zulk een zegen worden zult.
Uw laatste bezwaar is van zuiver practischen aard. Misschien acht ge uw oom bijzonder geschikt om dit probleem op te lossen. Gij hebt volkomen gelijk, dat, op weinig uitzonderingen na, de tractementen der predikanten

{==172==} {>>pagina-aanduiding<<}
over 't algemeen niet geëvenredigd zijn aan hunne wezenlijke behoeften. Maar weet ge niet, dat hetzelfde geldt van meest alle betrekkingen in 't maatschappelijk leven, waartoe de verschillende vakken van studie opleiden? Wat heeft de jurist vaak moeite, om aan den gang te komen en een sober inkomentje te verdienen? Hoe dikwijls moet hij buigingen maken voor den Minister, om een trapje hooger te stijgen op den rechterlijken en financieelen ladder? Of, zoo hij advokaat wordt, hoe menigmaal moet hij ‘pro Deo’ pleiten, om 't naderhand op anderen te verhalen? Wat heeft een dokter te tobben om patienten te krijgen, hoe gelukkig is hij doorgaans met een zoogenaamde ziekenbus, waarvan de karige bezoldiging hem verplicht tot veel werkzaamheid, en hoe weinigen zijn er, die, bij een drukke praktijk, grooter inkomen hebben dan een predikant? De litteratoren maken in den laatsten tijd een uitzondering: zij worden zeer begeerd door de hoogere burgerscholen, en in evenredigheid met de groote aanvraag stijgt hunne waarde (De philosofen spannen evenwel de kroon, in zooverre zij, naar den geest der wet, bijna uitsluitend voor directeuren van deze inrichtingen zijn in de wieg gelegd). Maar wat is toch het inkomen van al die geleerde heeren tegenover de winst, die een koopman maakt, soms op één dag? Waarlijk, de geestelijke dingen worden niet ruim betaald in deze stoffelijke wereld: en wie van de wetenschap een ‘tüchtige Kuh’ wil maken, die hem veel melk geeft, heeft meestal buiten den waard gerekend.
't Is in zeker opzicht goed, dat het zoo is. Want de wetenschap is waarlijk te verheven, om haar te beoefenen uit liefde voor het geld. Men dient haar lief te hebben om

{==173==} {>>pagina-aanduiding<<}
haar zelve, niet om de dubbeltjes, die zij geeft. Wil iemand geld maken, dan moet hij een winstgevende fabriek opzetten, zich in den handel steken of andere operatiën doen. In al die betrekkingen kan hij velen tot zegen zijn. Maar wie een roeping heeft voor de wetenschap, zie af van de illusie, door haar rijk te worden.
Zóó moet 't vooral zijn met den predikant. Ik ken geen heerlijker betrekking dan deze, als zij uit innerlijke roeping, uit innige liefde voor de hoogste en edelste belangen der menschheid wordt begeerd. Over de heiligste dingen te spreken om den broode, de jeugdige harten tot godsdienst en deugd op te leiden om den broode, armen en verlatenen, weduwen en weezen op te zoeken om den broode - zie, dat maakt mij den heerlijksten werkkring tot den ellendigsten, die er op de wereld te vinden is. Ik kan mij bij alle andere betrekkingen nog denken, dat men 't doet om den Mammon. Maar een godsdienst-leeraar mag door niets anders gedrongen worden dan door liefde voor den godsdienst en voor het wezenlijk geluk zijner medemenschen.
Maar hier, zult ge zeggen, ken ik mijn practischen oom niet. Wees stil, mijn vriend! Ik vind die quaestie van het geld zoo onbeduidend niet, al keur ik 't goed dat geen buitengewoon groot geldelijk voordeel verbonden is aan een betrekking, die alleen uit innerlijke roeping moet worden aanvaard. Menig predikant, die 't ernstig meent met zijn werk, wordt daardoor niet zelden in groote moeilijkheden gebracht. Als alle mannen, die de kerk wilden dienen, van goeden huize waren, dan zou dit bezwaar wegvallen. Ik ben 't volkomen eens met Herderscheê, als hij in zijn compliment aan Huet zegt: ‘het verheugt mij

{==174==} {>>pagina-aanduiding<<}
altijd, als ik jongelingen van goeden huize deze loopbaan zie kiezen.’ Die qualificatie ‘van goeden huize’ is natuurlijk in tweeërlei zin te verstaan: wat afkomst en vermogen en wat karakter en vorming betreft. 't Is duidelijk, dat het laatste op den voorgrond staat. Maar zeker is ook het eerste niet te versmaden. Onafhankelijke mannen, zonder zorgen voor het dagelijksch brood, kunnen reeds daardoor meer invloed uitoefenen, en zich in allen gevalle onverdeeld wijden aan hunne verhevene roeping. Waarom studeeren toch zoo weinig jongelieden van vermogen voor deze betrekking? Is zij hun te min? Schamen zij er zich voor? Wat is er dan toch, in 's hemels naam, in, om zich voor te schamen? Is het schande, godsvrucht, deugd en reinheid lief te hebben? Is het schande, deze dingen openlijk uit te spreken? Is het schande, zijn levensdoel te zoeken in het streven om hieraan de zegepraal te verzekeren over ongodsdienstigheid, ondeugd, immoraliteit? Is dat schande? Zoo niet, dan schame hij zich diep, die zich schaamt voor de betrekking van predikant.
Daarmede zijt gij evenwel niet geholpen. Gij hebt geen geld, en ik wil er u niet op doen rekenen, dat gij van mij wat te wachten hebt. Wat moet ge dan doen? Gij moet uwe talenten gebruiken: studeeren en schrijven. In een vlaag van, ik weet niet welke, somberheid hebt gij geschreven, dat juristen, litteratoren, medici, photographen, tot sjouwerlui toe, nog voor iets anders geschikt waren, maar dat predikanten voor niets ter wereld deugden. Op dat oogenblik was zeker de geest van Huet in u gevaren. Maar zijn de feiten met die sombere bewering niet in lijnrechte tegenspraak? Is 't niet overbekend, dat wel ¾ van het getal onzer beste dichters en prozaschrijvers

{==175==} {>>pagina-aanduiding<<}
predikanten zijn of zijn geweest? Hebben de hoogere burgerscholen hun niet gaarne eene plaats ingeruimd onder hare docenten? 't Is een versleten bijgeloof, als men meent, dat een predikant voor de aardsche dingen ongeschikt is, omdat hij zich altijd met de hemelsche bezig houdt. Studeer maar goed, zoek zooveel mogelijk kennis te vergaderen, zie met een helderen blik en een warm hart rond in de wereld! En ge zult ook door uwe pen zegen verspreiden in ruimen kring en nuttig zijn voor u zelven.
Gij spreekt van een ander expedient om uw inkomen te vermeerderen. Dat is een zeer kiesche en teedere zaak. Gij wilt van mij weten, of ge een rijk meisje vragen zult? Hoe heb ik dat te verstaan? Meent gij, maar ge kunt 't haast niet meenen, dat ge haar zoudt vragen om haren rijkdom? Dat nooit. Het huwelijk is veel te edel, beslist te veel over uw levensgeluk, om het te beschouwen als een soort van speculatie tot vermeerdering van uw kapitaal. Wie trouwt om het geld, verdient dat hij noch met zijn vrouw noch met zijn geld gelukkig is. Iets anders is het evenwel, of gij een inclinatie moet volgen, die door een huwelijk zonder vooruitzicht op meer vermogen, uwe zorgen zeer verzwaren zou. Dan zoudt ge niet alleen u zelven meer en meer ongeschikt maken voor uwe betrekking en mitsdien niet gelukkig zijn, maar ook het meisje uwer liefde zoudt ge niet gelukkig kunnen maken. Van rozegeur en maneschijn kan een mensch nu eenmaal niet leven. Dat moet een verstandig man bedenken, en als het noodig is, moet hij zijn hartstocht kunnen beheerschen. Mijn stelregel zou zijn: ge moogt nooit een meisje vragen om haar geld; maar ge moogt wel het vragen nalaten om gemis van geld. Hebt

{==176==} {>>pagina-aanduiding<<}
ge er soms een ontmoet, waarvan uw hart vol is, zeg 't mij gerust, dan spreken wij later meer uitvoerig. Misschien weet uw oom dan nog wel een ander expedient.
Ziedaar, lieve Jan! naar mijn beste weten uwe bezwaren weerlegd. Denk er eens over. Tegenover veel donkers van u heb ik veel licht geplaatst. Gemakkelijk is uwe positie niet, dat erken ik. Maar staat niet meestal de gemakkelijkheid van een werkkring in omgekeerde verhouding tot zijne belangrijkheid en heerlijkheid. Vroeger hadden de predikanten 't veel gemakkelijker. Zij predikten wat iedereen geloofde, omdat niemand er over dacht, zij zelven voor 't meerendeel ook niet. Nu is een nieuw leven ontwaakt: men denkt, men toont belangstelling, men ijvert, 't Is een heerlijke tijd om wat te zeggen. Het woord der leeraren trekt aan of stoot af; maar in elk geval doet het wat. Het oefent een machtigen invloed uit op de schare, machtiger dan de aangenomen deftigheid van de leeraren uit den voortijd.
Zie op deze lichtzijde van de betrekking, die gij liefhebt. Ge hebt al te lang gestaard op de ‘Trugbilder,’ die ge nu overal ziet op den muur, tegen den zolder, op de deur, overal, waar gij uwe oogen slaat. Doe me pleizier, en zie het lichtbeeld eens goed aan, dat Pierson in zijn Rigting en Leven ontworpen heeft en dat, ook na aftrek van het sentimenteele, nog zoo veel waarheid bevat. Hier hebt ge 't:
‘Het loont de moeite, prediker te mogen zijn door woord en daad van den godsdienst van Jezus, en in dat karakter door weldenkenden erkend te worden. Bovendien wachten hem belooningen, die de schoonste vreugd behelzen. Tot wijding als christenkind op het reine voorhoofd

{==177==} {>>pagina-aanduiding<<}
van den jonggeborene de druppelen te doen nederdalen, die hem bestemmen tot een belijder van den God van Jezus; verscheidene zijner medemenschen geregeld te mogen ontmoeten in een eenvoudig bedehuis, waar elk van hem een woord van troost en vermaning wacht; aan den stillen nachtmaalsdisch onder eene ingetogene schare, de teekenen te mogen uitdeelen van een sterven dat het leven werd der menschheid; altijd en overal in het midden der gewone zamenleving de ideale zijde van het leven te vertegenwoordigen, hetzij hij met de schuchtere bruid en haar echtvriend nederknielt op den drempel van de onbekende toekomst; of, als ware hij een lid van het gezin, geroepen wordt de baar te volgen naar het eenzaam kerkhof opdat er een goed woord weerklinke; ontboden te worden in ieder vertrek, op iedere zoldering, in iedere hut, waar geleden wordt of geworsteld met den dood, er temet een laatsten handdruk te ontvangen met een kinderlijk geloovig “tot wederziens,” dat is meer dan men met bescheidenheid op deze aarde zou verwachten, en geeft kracht om de keerzijde van deze kostelijke munt met niet te groote ontevredenheid aan te zien.’
Ik heb niets meer te zeggen; en blijf met hartelijke groete

uw Oom
s. van bergen.

{==178==} {>>pagina-aanduiding<<}


    
    
    

{==I==} {>>pagina-aanduiding<<}

LOS EN VAST.
UIT DE BRIEFWISSELING
VAN EEN
LEIDSCH STUDENT.
Derde Aflevering.
LEIDEN,
S.C. VAN DOESBURGH.
1866.

{==II==} {>>pagina-aanduiding<<}


{==III==} {>>pagina-aanduiding<<}

INHOUD.
	Bladz.
Ds. Kriegers aan Jan De Wit	179.
	Teleurstelling. Liefhebberij-studiën. Het jonge theologische Holland. Fatum en Fatalisten. De classieke denkers over het Fatum. Plutarchus. Cicero. Seneca. Het would-be Fatalisme van Spinoza. Dito van het Leidsche Determinisme. Vaderlijke waarschuwing. Lamartine en het Fatum der Turken.
Adam Thijssen aan Jan De Wit	191.
	Een mijnheer die voortdurend de Pinksteren in 't hoofd heeft. Adam verdedigt de studenten van het Noorden. Hij heeft A gezegd en wil ook B zeggen. De cholera te Groningen. Tijdigheid eener nieuwe vertaling van de AEneïs. Een proeve met noten.
S. Van Bergen aan Jan De Wit	205.
	De quaestie van het geld. Een zonderling verschijnsel. Geleerde oeconomen. Arme gierigaards! Geld is maar slijk. De bijbel geen handboek voor oeconomie. Iets over administratie. Tien dubbeltjes maken een gulden. Aan lager wal. Toch vroolijk. Akelig proza. Wissel op de toekomst. Drie stellingen en één geruststelling.
Ds. Kriegers aan Jan De Wit	214.
	Het Fatum en de oude Tragedie. Eschylus. Euripides. De trilogie van Sophocles. Vischer's bepaling van het onderwerp der tragedie. Het eigenlijk tragische element. Euripides en Racine. Van Lennep's Klaasje en Shakespeare's Hamlet. Het dualisme der oude Tragici en der hedendaagsche supranaturalisten.


{==IV==} {>>pagina-aanduiding<<}

S. Van Bergen aan Jan De Wit	230.
	Domheid geen aardigheid. Tering naar de nering. Is er ook iets noodig? Heelemaal aan den grond. Gek figuur slaan. In 't groot opdoen. Coöperatieve vereenigingen. Neem niets op krediet. Uitzonderingen. Een zeldzaam geval. Gegronde klacht. Geld en geen geld. Zieltjes zonder zorgen. De jonge Dumas en andere jongelui. Zou er niets aan te doen zijn? Godsdienst en oeconomie. Help een handje!
Jan De Wit aan Theodorus Lagerbeek	241.
	Een kolossale verandering. Studentikoziteit? Zou Kees gelijk hebben? De Simonsvergelijking herzien. Aristocraten. Positieven. Ik-benikheid. Populair en populair. De Klaasje-Zevenstersbeweging. ‘Ernst of kortswijl?’ Henry Van Meerbeke. Een derde druk bij Van Egmond. De uitvinder van de wellust-hypothese. Mogelijke conjecturen. Dichterlijke waarheid. Pope's Essay on Criticism. De brochure van Polak. Een verzoek om meer licht. Een woord aan de kiezers.
Gerbrandus Mormel aan Jan de Wit	276.
	Mormel valt met de deur in 't huis. Een Geldersche min gevraagd. Positief-Christelijk. Twijfelingen van den heer Mormel. Plotseling vertrek naar Indië. Niet-voorbeeldeloos.








{==179==} {>>pagina-aanduiding<<}

[Derde aflevering]

    Ds. Kriegers aan Jan de Wit.

Negenhoven, 13 Sept. 66.

beste vriend!

Quousque tandem abutere patientia nostra? Of, om Johanneïsch-Hollandsch te spreken: hoe lang houdt gij onze ziele op? Doordien gij met uwe familie den zomer elders hebt doorgebracht, heb ik u tijdens uwe vacantie niet gesproken noch gezien. Eindelijk komt er een brief van uwe hand. Met gespannen verwachting breek ik dien open, en lees - over mijn vorig schrijven niets. Ik had u dringend verzocht, mij uwe bedenkingen, opmerkingen enz. mede te deelen. Maar, ja wel! Alsof er niets gebeurd was, komt ge mij met een geheel nieuw stel vragen aan boord, over zuiver literarische onderwerpen, over het Fatum der Ouden, in verband met een uitspraak van den aestheticus Vischer, waarover gij ook al mijn gevoelen wilt weten: ‘In einer Tragödie ist der eigentliche Gegenstand der poetischen Verherrlichung nicht der Held, nicht der Mensch, sondern die Weltordnung, die ihm sein Schick-
{==180==} {>>pagina-aanduiding<<}
sal bereitet.’ Gij zijt toch een gevaarlijke vriend. Nauwelijks kent gij het geheim mijner liefhebberij-studiën, of gij weet er behendig ten uwen bate beslag op te leggen, en tevens op mijn zwak, om gaarne met anderen over die onderwerpen te spreken. Daarbij weet ge, hoe gij in elk geval mijn hart steelt, door lust in al die studiën te toonen, die geen Dominé mag verwaarloozen, indien hij het prestige van een wetenschappelijke vorming geen oneer wil aandoen.
Nu, denk dus maar niet verder aan mijn Quousque tandem, dat reeds voldoende werd geïnterpreteerd door het onmiddellijk voorafgaande: Beste Vriend. Alleen moet ik u dringend mijn bekend verzoek herhalen, omdat ik er belang in stel te weten, of mijne denkbeelden bij u weerklank hebben gevonden. Bedrieg ik mij niet, dan bestaat er hier en daar bij het jonge theologische Holland een praktijk, die, daargelaten haar onaangenaam karakter, alle wetenschappelijke degelijkheid dreigt te vermoorden. Men - ik kan hier niet anders dan zeer in het algemeen spreken - ‘men’ begint met een parti pris, de partij van de eene of andere blinkende zon aan onzen hedendaagschen letterkundigen hemel. Of die zon ook werkelijk warmte en leven geeft, doet er juist niet toe, als ze maar blinkt. Dan gaat ‘men’ voort met zijn studie te bepalen tot stijl, uitdrukking, zegswijze, vorm en inkleeding, geestigheid bovenal. Geestigheid is het non plus ultra voor den schrijver in dezen tijd, de mantel die alle mogelijke zonden, zelfs wetenschappelijke doodzonden, bedekt. Is het geen geestigheid in het groot, geen geestigheid van idee of conceptie, dan maar geestigheid in het klein, voor het groote publiek, kwinkslagen, puntige gezegden, en

{==181==} {>>pagina-aanduiding<<}
dergelijke aardigheden meer. Zeggenskracht, in dien smaak, heet dan betoogkracht; brutaliteit, degelijkheid. Kortom, zoo wordt ‘men’ genie, of ten minste met de genieën medegerekend. Niet, dat ik dit of een dergelijk streven onvoorwaardelijk veroordeel. Volstrekt niet. Ik zie er ook al weder een gansch natuurlijke en in zoover gezegende reactie in tegen al het pedante en stijve, droge en vervelende, waarmee onze gewone literatuur meer dan genoeg te tobben heeft. De aesthetiek heeft alleszins hare rechten - ochof ik haar naar eisch kon eeren! Maar ik vind het ongelukkig, indien van zulke dingen de hoofdzaak gemaakt wordt, indien men slechts daarin eenigermate gevorderd en geoefend behoeft te zijn, om zich de meest mogelijke vrijheid in het meespreken over zuiver wetenschappelijke onderwerpen te veroorloven. Met praatjes over theologie, philosophie enz., al zijn ze nog zoo behendig gesteld, met phrasen, eenvoudig aan den een of anderen corijphee ontleend, al zijn ze met talent weergegeven, wordt de wetenschap in der eeuwigheid niet gediend. Mag ik er gerust op zijn, mijn waarde, dat gij geest genoeg hebt, om u tegen de pretentieuse oppervlakkigheid van dat geslachte te vrijwaren?
Intusschen ga ik nu uwen laatsten beantwoorden, waarmee ge mij brengt op het gebied der Classieke literatuur. Vergeet evenwel niet, dat ik geen Literator van professie ben, en dus op dat gebied onwetend menige zonde tegen de wetenschappelijke critiek begaan kan. Wat ik weet geef ik u, en dit geheel zooals ik het weet.
Gij schrijft mij, dat gij in de war raakt met het Fatum. Gij begint te begrijpen, dat er veel nieuwerwetsche Fatalisten bestaan, ten minste zoovelen als

{==182==} {>>pagina-aanduiding<<}
er in hunne wereldbeschouwing deterministen zijn, daar het Determinisme even hardnekkig als openlijk door zijne tegenstanders van Fatalisme, in den zin van een blind Noodlotsgeloof, beschuldigd wordt. Inmiddels is bij u de bedenking opgerezen, of dat ‘blinde Noodlot’ wel iets meer dan een traditioneele phrase is, of wel ooit eenig verstandig mensch, ook onder de Ouden, zich het Fatum als blind, en dus van nature volstrekt bewusteloos, heeft voorgesteld, al mocht het nog zoo onverbiddelijk in zijne werking geacht worden. Nu wenscht ge van mij te vernemen, of uwe bedenking ook steek houdt, dan of gij er u totaal mee vergist.
Neen, mijn vriend, gij vergist er u niet mee. Plutarchus, deze laatste telg van het Grieksche wijsgeerig denken (†130 na Chr.), herinnert zijnen vriend Piso, dat het Fatum in tweevoudigen zin werd genomen, als Werkzaamheid en als Zelfstandigheid. In den eersten zin vond hij het bij Plato theologisch aldus verklaard dat het is ‘de uitspraak der maagd Lachesis, dochter der Noodzakelijkheid, of in meer gewone taal, een Goddelijke uitspraak, die, uit hoofde van een onverstoorbare oorzaak, onschendbaar is.’ Als zelfstandigheid was hem het Fatum de geheele wereldziel in hare verschillende betrekkingen. Hij bepaalt zich echter bij het Fatum in den eersten zin, als werkzaamheid. Als zoodanig bevat het alles in zich, ook wat toevallig, wat mogelijk, wat willekeurig, wat in onze macht is, en alle dergelijke dingen, zonder dat zulks daarom krachtens het Fatum geschiedt, evenals de burgerlijke wet alles in zich opneemt, ook verraad, desertie, overspel enz., zonder dat deze dingen daarom wettig worden, of gezegd kunnen worden, uit kracht

{==183==} {>>pagina-aanduiding<<}
der wet te geschieden. Verder is er een voorzienigheid, die, als het verstand of de algemeen weldadige wil van den hoogsten God, alle Goddelijke zaken, ook het Fatum, op zijn best en schoonst geschikt heeft. Derhalve geschiedt alles, wat door het Fatum bewerkt wordt, evenzoo door de Voorzienigheid, en staat het Fatum onder de Voorzienigheid, niet omgekeerd de Voorzienigheid onder het Fatum. De Voorzienigheid, die het Fatum heeft voortgebracht, sluit het ook op zekere wijze in zich. - Zoo spreekt Plutarchus in samenstemming met Plato. Is hier eenig spoor van het geloof aan een blind Noodlot te vinden?
Lang vóór Plutarchus heeft Cicero over het Fatum geschreven. Maar uit dit heel fragmentarisch bewaard gebleven stuk is niet veel bijzonders te leeren, omdat de auteur zijn onderwerp zeer in het algemeen behandelt. Soms heeft hij de wijsgeeren op dit punt zóó juist begrepen, dat hij onder anderen den indeterministischen Aristoteles argeloos onder de verklaarde Fatalisten rangschikt.
Maar de eigenlijke zondenbok in de traditie van ‘een blind Noodlot’ is het Stoïcisme. Zoo nergens anders, dáár schuilt die leer. De school van Zeno is er beroemd, of liever, berucht door geworden. - Laat ons evenwel een uitnemend woordvoerder dezer school, Seneca, hooren! Werkelijk zegt hij: ‘Het Noodlot bindt de Goden door noodzakelijkheid;’ maar ditzelfde verklaart hij elders aldus: ‘God is er niet te minder vrij en machtig om, want Hij is Zijn eigen noodzakelijkheid.’ En weer elders: ‘De Maker en Bestuurder van alles heeft zelf het Noodlot geschreven, doch volgt het. Altijd gehoorzaamt Hij; eenmaal heeft Hij bevolen.’ - Het Fatum van Seneca is dus niets anders dan de eeuwige, het heelal beheerschende

{==184==} {>>pagina-aanduiding<<}
wet der oorzakelijkheid, of God zelf, gelijk ook Calvijn Hem predikte, als van nature geen willekeurig noch wetteloos wezen, maar zich zelven tot wet.
Over het Fatum in de Grieksche tragedie zal ik later spreken. Maar ik durf u gerust verzekeren, dat de oude denkers aan geen blind Noodlot gedacht hebben.
‘Maar wat de Ouden niet hebben gedaan, dat deden de Jongen, de Pantheïsten bovenal. Het Pantheïsme leidt tot Fatalisme.’ - Zoo wordt er beweerd. In dezen geest heeft zich nog onlangs Dr. Burger uitgelaten, terwijl hij zich als met tranen in de oogen op zijn eigen voorbeeld beroept. Maar dan vraag ik: welk Pantheïsme? Dat van Spinoza misschien? Want dat deze kolossale denker Pantheïst van professie was, de Aartspantheïst, de Stamvader van alle nieuwere Pantheïstische ketterijen, staat in de traditie paalvast. De man zelf is er zich niets van bewust geweest, zoomin als van Fatalisme. Hij noemt, en met recht, diegenen geheel van den weg afgedwaald, die meenen, dat hij de wereld met God gelijkstelt, of het heelal tot God of omgekeerd God tot het heelal maakt, hetgeen toch zeker tot het begrip van Pantheïsme behoort. Zijn God is de natura naturans, in onderscheiding van de natura naturata, schoon zóó dat deze, als een systeem van modi, onmiddellijk met gene samenhangt, - de causa immanens, niet transiens, maar toch altijd causa, d.i. de ééne, oneindige en ondeelbare substantie, buiten wie niets bestaat noch begrepen wordt. En op het verwijt van Fatalisme antwoordt hij: ‘Ik onderwerp God volstrekt niet aan een Fatum, maar versta, dat alles door onvermijdelijke noodzakelijkheid uit Gods natuur volgt, evenals allen verstaan, dat

{==185==} {>>pagina-aanduiding<<}
het uit Gods eigen natuur volgt, dat Hij zich zelven begrijpt. Dat dit noodzakelijk uit Gods natuur volgt, ontkent zeker niemand, en toch neemt niemand aan, dat God door eenig Fatum gedwongen, maar wel, dat Hij vrij, schoon dan ‘noodzakelijk, zich zelven begrijpt.’ God is, volgens Spinoza, vrije oorzaak, juist omdat Hij, ongedwongen, alleen uit de noodzakelijkheid Zijner natuur bestaat en handelt; niet, zooals sommigen God in dezen zin vrij noemen, alsof Hij datgene, wat uit Zijne natuur volgt, evengoed niet zou kunnen doen. Dit te beweren zou zooveel zijn als te zeggen, dat God de natuur van een driehoek zóó kan veranderen, dat zijne drie hoeken niet meer noodzakelijk gelijk zijn aan twee rechte.
‘Toch is het Determinisme, zooals dat der Leidsche School, bepaald Fatalistisch.’ - Zoo zeggen de heeren van den wijsgeerigen gerichte op Indeterministisch gebied, en zij weten het. Och, mijn vriend, als gij eens één van die heeren ten uwent mocht ontvangen, en hij zich in zijne anti-deterministische wijsheid doet gelden, spreek hem dan niet tegen, daar hij het toch altijd beter weet. Ga eenvoudig heen, en leg hem Scholten's boek over de vrije wil onder de oogen, of liever, lees eenvoudig hardop, maar zóó alsof gij het geheel ter wille van u zelven deedt, wat daar op blz. 386 te lezen staat: ‘Ik heb altijd gemeend, dat pantheïsme die denkwijze is, waarbij men aan God persoonlijkheid, zelfbewustheid en wil ontzegt. Maar volgt dan uit de ontkenning van het deïsme en uit de voorstelling eener eeuwige, niet bloot ideale, maar ook reale zelfopenbaring van God, dat God niet persoonlijk, niet absolute zelfbewustheid is? Is dan wat het heelal openbaart geen leven, logisch

{==186==} {>>pagina-aanduiding<<}
leven, oneindige gedachte? En kan er denken en gedachte zijn, niet louter abstract maar werkelijk en werkzaam denken, zonder een wezen, dat denkt, en kan er een wezen zijn, dat denkt en zijn denken openbaart, zonder bewustheid te hebben van zijn denken, een denken dat alles denkt, maar alleen zich zelf niet in zijn denken zou opnemen? Het universum wijst op een God, die Geest, d.i. in den meest eminenten zin van het woord Ik is, het eeuwige absolute Zijn, maar een Zijn, dat zich aan onze rede aankondigt als het Wezen, dat zeggen kan: Ik ben, die Ik ben.’ De determinist, die uit kracht van zijne wijsgeerige beginselen tot zulk een begrip van God is gekomen, staat juist daarmede in eens buiten het Fatalisme. En wilt gij dan ten overvloede doen hooren, hoe dit Determinisme evenzeer de persoonlijkheid des menschen, als de persoonlijkheid Gods, handhaaft - iets dat minder van Spinoza's wereldbeschouwing kan gezegd worden, zonder dat deze daarom, gelijk wij gehoord hebben, in de termen van een werkelijk Fatalisme valt, - lees dan maar het een en ander van blz. 387-389. B. v. ‘Zeker verbiedt het Determinisme, den mensch als een eigen willend wezen tegenover God te stellen. Een eindig Ik, dat geïsoleerd van God en tegenover God bestaan zou, kent het Determinisme niet. Zou het daarom te misprijzen zijn? Is niet juist, ik zeg niet in dat iets zijn tegenover God, wat ook bij de sterkste openbaring van het dierlijke egoïsme ondenkbaar is, maar in dat willen iets zijn tegenover God, in dat willen zich van God isoleren, het karakter der zonde gelegen?’ Verder: ‘Veroordeelt het Determinisme het streven om ik te willen zijn in dien zin, ik 
buiten en

{==187==} {>>pagina-aanduiding<<}
tegenover God, het loochent daarmede geenszins het onloochenbare feit onzer zelfbewustheid en persoonlijkheid. Het groote geheim der schepping toch is juist dit, dat de algemeenheid zich in de oneindige verscheidenheid van het vele, de absolute eenheid in het bijzondere, God in de oneindige verscheidenheid der schepselen, de Alpersoonlijkheid zich openbaart en inleeft in persoonlijke wezens, wier ontwikkeling meebrengt zich bewust te worden, in Gods kracht ook zelven te willen en te handelen. Ja, het is er zóóver van af, dat het ethische Determinisme het ik of de persoonlijkheid des menschen in den waren zin des woords zou opheffen, dat integendeel de mensch, die in zijn wenschen en handelen door iets anders dan door God gedetermineerd wordt, de dienaar b.v. der zinnelijkheid, wel egoïst is, maar eigenlijk niet door zich zelf, niet door zijn ik, maar door iets wat zijn ware ik of wezen niet is, dus door een niet-ik wordt gedetermineerd, de mensch daarentegen, die eigen zin en lust heeft weten te verloochenen, in wien God de innerlijk determinerende factor van zijn willen werd, eerst regt kan zeggen ik wil en de ware geestelijke autonomie deelachtig wordt.’ - Als gij deze gedeelten gelezen hebt, sla dan maar het boek dicht, en spreek met uwen gast over het onderwerp zelf liefst geen woord meer. Ik voor mij zie in al die over- en weerspraak niets dan een onvruchtbare, wanhopig vervelende polemiek.
Wat ik u bidden mag, mijn vriend, - houd mij deze ietwat vaderlijke vermaning ten goede - verlaat u nooit in uw oordeel over beschouwingen, denkbeelden, stelsels van anderen, op recensiën, verslagen of overzichten, door derden er van gegeven, vooral ook niet op eenige heer-
{==188==} {>>pagina-aanduiding<<}
schende, traditioneel gevestigde opinie daaromtrent. Gij hebt zeker opgemerkt, hoe Spinoza van zulk een opinie het slachtoffer geworden is. Lees en onderzoek zelf. Deze les is niet nieuw, maar komt desniettemin gedurig bij vernieuwing te pas. Hier ook nog voor een geval, dat mij in verband met ons onderwerp te binnen schiet en het Fatalisme der Turken raakt. Lees Lamartine's Voijage en Orient, zonder den Koran te kennen. Daar vindt ge: ‘La figure de ce Turc (le beij Yousouf) avait le caractère que j'ai reconnu depuis dans toutes les figures des musulmans que j'ai eu occasion de voir en Syrie et en Turquie: - noblesse, douceur et cette résignation calme et sereine que donne à ces hommes la doctrine de la prédestination et aux vrais chrétiens la foi dans la Providence; - même culte de la volonté divine: - l'un poussé jusqu' à l'absurde et jusqu' à l'erreur; l'autre, expression triste et vraie de l'universelle et miséricordieuse sagesse qui préside à la destinée de tout ce qu'elle a daigné créer. Si une conviction pouvait être une vertu, le fatalisme, ou plutôt le providentisme, serait la mienne.’ En vraagt ge, waarin dat absurde en die erreur bij den Turk bestaat, dan vindt ge zulks later aldus verklaard: ‘La population turque est saine, bonne et morale; sa religion n'est ni aussi superstitieuse ni aussi exclusive qu'on nous la peint; mais sa résignation passive, mais l'abus de sa foi dans le règne sensible de la Providence, tue les facultés de 
l'homme en remettant tout à Dieu: Dieu n'agit pas pour l'homme, chargé d'agir dans sa propre cause; - il est spectateur et juge de l'action humaine; le mahométisme a pris le rôle divin; il s'est constitué spectateur inactif de l'action divine; il croise les

{==189==} {>>pagina-aanduiding<<}
bras à l'homme, et l'homme périt volontairement dans cette inaction.’ - Ga nu op Lamartine af. Dan komt ge natuurlijk tot het besluit, dat het Voorzienigheidsgeloof der Turken oorspronkelijk van denzelfden huize is als dat der Christenen - même culte de la volonté divine, - maar alleen in zijn ontwikkeling theoretisch en practisch bij beiden iets anders geworden. Weet evenwel, indien gij het nog niet weet, dat gij dan geheel op een dwaalspoor gaat. Volgens den Koran heeft God, toen hij de hemelen en de aarde schiep, alles beschreven in een boek, en daarin door een eeuwig besluit het lot van alle dingen bepaald. Aan deze bepaling is God zelf nu gebonden, al zou Hij nog anders willen, waarvan de mogelijkheid door den Koran ondersteld wordt. Wij lezen er, in Sure 59: ‘Zoo God niet te voren in Zijne raadsbesluiten hunne (der ongeloovigen) uitbanning beschreven had, zou Hij hen gekastijd hebben in deze wereld.’ Wat of welken familietrek heeft het geloof aan zulk een God, die desnoods een weinig gemotiveerd besluit kan nemen, gemeen met het geloof, waarin Jezus de zijnen voorging, aan een Hemelschen Vader, die evenzeer elk oogenblik voor ons zorgt, als Hij elk oogenblik weet wat wij behoeven? - Lamartine's critiek lijdt aan het gemis van strenge historische analyse.
Goed dat ik zóó ver, het eerste gedeelte van mijn antwoord, gekomen ben, want ik moet thans de pen nederleggen, tot..... ja, tot over eenige dagen, om u dan verder mijne wijsheid te verkoopen. Ik beloof u, dat ik zal uitpakken. Prepareer u maar op gansche brokstukken uit Eschylus, Sophocles en Euripides: - wie er dan meer bijkomt kan niet klagen over het gezelschap, waarin hij

{==190==} {>>pagina-aanduiding<<}
wordt voorgesteld. Vraagt gij, of ik die Grieken zoo grif ad aperturam lees, dit behoort ook tot de geheimen der liefhebberij-studiën. Intusschen moet ik nu naar een zieke. Ambtszaken gaan vóór.
Vale atque fave

t.t.

kriegers.






{==191==} {>>pagina-aanduiding<<}

Adam Thijssen aan Jan de Wit.

Groningen, 16 Sept. 66.

amice!

Een groote vacantie in Gruno's grijze wallen door te brengen, is ook niet alles. Neen, maar ze zeggen, dat men te Leiden omtrent dezen tijd des jaars zijn pleizier ook wel op kan, en in 66 was het nergens heel prettig. Anders lijkt Utrecht mij onder de Akademiesteden de eenige, waar men met fatsoen de zomermaanden kan genieten.
Van Utrecht gesproken: - ik heb verleden voorjaar kennis gemaakt met uwen vriend Van Effen. Dat 's me ook een mooi perceel! Neem mij niet kwalijk, maar als ik niets anders van u wist, dan alleen, dat ge intiem zijt met dien kwast, dan zou ik geen groot idee van u hebben. Die Mijnheer schijnt voortdurend de Pinksteren in 't hoofd te hebben, want als hier, bij zijn bezoek op Mutua Fides, de Europeesche natiën vertegenwoordigd waren geweest, uit aller mond zou zekerlijk de ontboezeming gehoord zijn: Wij hooren hem spreken, een iegelijk in onze eigen

{==192==} {>>pagina-aanduiding<<}
taal. Dom lijkt hij mij niet, hij heeft zeker nog al wat gelezen, en zijne memorie schijnt grooter te zijn dan die van een garnaal, te oordeelen naar de bui van citaten, die hij u om 't hoofd laat dwarrelen als sneeuwvlokken op een Maartschen dag.
Maar misschien heb ik het dien dag slecht met hem getroffen. Bij nadere kennismaking zou hij wellicht meevallen. Wie weet, of de gedachte: Ik ben hier te Groningen, en dus onder jongelui, die tot den student van Utrecht of Leiden nagenoeg in dezelfde verhouding staan als de Gasconjers tot den Parijzenaar - wie weet, of die malle gedachte hem niet zoo opgewonden maakte.
Waarachtig, Jan, de manier waarop jelui Hollanders een oordeel uitspreekt over wat ge Friesland en de Friezen noemt, strekt u in den regel niet tot eer. Ik zeg niet, dat er geen waarheid ligt in sommige dier beweringen. Maar het is de manier, waarop ze worden voorgedragen, die mij ergert. Men is tegenover ons niet kiesch, niet billijk. Men lacht over ons en haalt de schouders op, en vertoont inmiddels het welgelijkend beeld van den gedrochtelijken dwerg, die den bultenaar uitjouwt en met den vinger nawijst.
Ik heb nu eenmaal A gezegd, ik wil ook B zeggen. Met te meer vrijmoedigheid mag ik dit doen, omdat ik, als volbloed Overijsselaar, wel als Fries te boek sta bij den beschaafden Hollander, maar het toch eigenlijk niet ben. Wij willen al 't overige natuurlijk er buiten laten en uitsluitend over den Groninger student spreken.
Wat brengt men tegen ons in? ‘De vormen zijn soms minder beschaafd.’ Toegestemd. Maar als ik het den Hollandschen student hoor zeggen, word ik krieuwelig, omdat

{==193==} {>>pagina-aanduiding<<}
hij er niet in éénen adem bijvoegt: minder beschaafd, maar meer natuurlijk, meer waar, meer hartelijk dan de onze. Waarlijk, de studenten van het noorden zijn wel eens wat plat, maar nooit stijf tegenover elkander.
De Groninger studenten zijn ruw, zegt men, en men zoekt en zoekt, en vindt een tamelijk ongelikten beer. ‘Ziedaar de type,’ is het nu. Zeer onbillijk. Tegenover iederen boer, dien ge, na eenig zoeken, bij ons vindt, zie ik kans om, al rondziende, ten uwent een Commisvoyageur of paljas in politiek te stellen, en mocht ge in 't noorden soms meenen of ook jeugdige sluiswachters toegang tot de kroeg hebben, met hetzelfde recht zou een vreemdeling vragen, of ook het dienstdoend personeel uit de cirque equestre op uwe colleges hospiteert.
Minder beschaving ten onzent. Maar ook minder bluf, minder airs, minder verwaandheid. En wat ware beleefdheid betreft, moet ik dit toch zeggen: Een bewoner onzer noordelijke streken mag van een zeldzaam geluk spreken, wanneer hij, op zijne omwandelingen door Holland of Utrecht, een gastheer ontmoet, die niet bij de eerste kennismaking, 't zij in ernst of kortswijl, een smalend of spottend woordje zegt over de stad of provincie waaruit zijn gast afkomstig is. Zulke aardigheden veroorloven wij ons niet. Wij zijn er waarlijk te goedhartig voor.
Ik word geanimeerd, en dreig langwijlig te worden, zoo ik het niet reeds ben. Enfin, een mensch laat zich soms meeslepen. Zooveel is zeker, dat de studenten der verschillende Akademiën nog wel wederzijds van elkander iets goeds konden overnemen, zonder rechtstreeksch gevaar voor al te groote volmaaktheid. Er waren oudtijds vromen on-
{==194==} {>>pagina-aanduiding<<}
der de Katholieken en geloovigen onder de Mooren. Toch vond men aanleiding te zeggen: dat Moorsche deugd en Paapsch geloof een goed Christen maken.
Zoo zijn er bij u jongelui die niet blufferig noch stijf, bij ons die niet ruw noch plat zijn, maar met dat al blijft het waar, dat Noordsche fideliteit en Hollandsche chique den echten student maken.
Ik heb de geheele vacantie hier omgewandeld. Maar gelanterfant heb ik niet. Neen, want de cholera hield mij hier terug. Aan de kribbe van den choleralijder staan hoogleeraren en studenten volkomen gelijk. De een debiteert wat meer geleerdheid dan de andere, maar we weten er allen evenveel van, d.w.z. niemendal. En toch, het spijt mij niet dat ik hier gebleven ben. Ik heb in het hospitaal veel geleerd, al zou ik ook, door het een of ander van het geleerde op te schrijven, nooit iets leveren, waarbij de wetenschap, qua talis, iets zou winnen.
Bij al die ziek- en sterfbedden leerde ik uw vak ook meer waardeeren. Het verlangen, waarmee die arme schepsels naar den dominé uitzagen, de blijdschap waarmee ze hem begroetten, de rust en troost die zoo'n hartelijk woord den zieke bezorgde - waarlijk 't was soms aandoenlijk, en meer dan eens heb ik gezegd: We kunnen ze toch niet missen! Of niet een ander aan dat leger hetzelfde had kunnen doen en zeggen, wat daar die dominé zei, weet ik niet; maar dit weet ik wel: een ander blijft t'huis, zij komen. Een ander kan misschien zoo spreken, maar hij doet het niet. Zij doen wat ze kunnen, en ze doen veel goeds.
Ik herken vriend Adam niet, zult ge zeggen. Zulke lange en zulke ernstige redeneeringen vindt ge gewoonlijk niet in

{==195==} {>>pagina-aanduiding<<}
mijne brieven. Maar nu heb ik ook uitgepraat. Één woordje nog over het vers, dat ik hierbij heb ingesloten. Zooals ge ziet: het is eene proeve van vertaling.
Waarom ik mij juist aan een deel der AEneïs gewaagd heb, weet ik zelf niet. Maar de reden, waarom de bestaande vertalingen, met name die van Mr. A.W. Engelen, mij niet terughielden, kan ik u wel verklaren. Ik vind namelijk in al die vertalingen te veel boekentaal. M. i. moeten, ook bij de vertolking van eenig classiek stuk der oudheid, die uitdrukkingen gebezigd worden, die leven in den mond van het volk, en wel bepaaldelijk in den mond van onze hedendaagsche Nederlanders.
Ik geloof niet, dat ik met het vertalen van Virgilius op deze manier zal voortgaan. Nu, zult ge zeggen, het kan ook zoo wel!

t.t.

adam thijssen.

P.S. Daar ik niet weet, of ge wel aanstonds een Virgilius bij de hand hebt, heb ik den Latijnschen tekst er tegenover geschreven. Voorts meende ik, dat het wel gekleed zou staan, als ik ook eenige Aanteekeningen op mijne vertaling gaf.


{==196==} {>>pagina-aanduiding<<}

Liber secundus.


Conticuere omnes, intentique ora tenebant. 
Inde toro pater AEneas sic orsus ab alto: 
Infandum, regina, iubes renovare dolorem, 
Troianas ut opes et lamentabile regnum 
Eruerint Danaï, quaeque ipse miserrima vidi, 
Et quorum pars magna fui. Quis talia fando 
Myrmidonum, Dolopumve, aut duri miles Ulixi, 
Temperet a lacrimis! Et iam nox humida coelo 
Praecipitat, suadentque cadentia sidera somnos. 
Sed si tantus amor casus cognoscere nostros, 
Et breviter Troiae supremum audire laborem, 
Quamquam animus meminisse horret, luctuque refugit, 
Incipiam. Fracti bello, fatisque repulsi 
Ductores Danaum, tot iam labentibus annis, 
Instar montis equum divina Palladis arte 
Aedificant, sectaque intexunt abiete costas. 
Votum pro reditu simulant; ea fama vagatur. 
Huc delecta virum sortiti corpora furtim 
Includunt caeco lateri, penitusque cavernas 
Ingentis uterumque armato milite complent. 
Est in conspectu Tenedos, notissima fama 
Insula, dives opum, Priami dum regna manebant; 
Nunc tantum sinus et statio male fida carinis. 





{==197==} {>>pagina-aanduiding<<}

Tweede boek.


Elk zwijgt nu als een mof; 't was of een steek voorbijkwam.¹ 
Men ziet Eneas aan, die op zijn bed het woord nam: 
Gij wilt, o koningin! het droev' relaas dus hooren, 
Van 't lamentabel lot, aan Ilium beschoren, 
Dat door de Grieken viel, zooals ik zelvers zag, 
Daar 'k juist in garnizoen in 't oude Troje lag. 
Welk Myrmidoonsch soldaat, wat luitenant, Jan-domen!⁷ 
Voelt, als hij dit bedenkt, geen waterlanders komen? 
't Is anders laat genoeg, en 't was misschien maar best, 
Dat ieder op zijn beurt zich spoedde naar zijn nest. 
Maar hebt ge, naar 'k bemerk, uw zinnen willen zetten 
Op dit zoo naar verhaal, 'k zal op uw wenk dan letten, 
En 'k schets u al d'ellend, geleên aan Troje's strand, 
Al krijg ik en passant ook zelf geducht het land. 
Den Griekschen generaals, in d'oorlog heele pieten, 
Begint toch in het eind dat vechten te verdrieten, 
Zij maken dus een paard, of dichterlijk een ros, 
Hetwelk, van ver gezien, veel leek op Mont-Athos.¹⁸ 
Men wil, zoo ging 't gerucht, dit beest aan Pallas wijden, 
Althans 't was niet bestemd, om 't van het zaâl te rijden. 
In 't donker buikhol wordt in alle heimlijkheid 
Een mannendrom gestuwd van d'eerste qualiteit, 
Die, zoo ge denken kunt, zich liederlijk vervelen, 
Daar 't er te donker is om samen whist te spelen.²⁴ 
Van verre kan men zien het eiland Tenedos, 
Te voren vrij beroemd, althans toen Priamos, 
Nog niet gesjeesd, zijn schepter hier mocht zwaaien; 
Maar naar dien roem zal thans geen haan meer kraaien. 
't Is sinds verlaten, van zijn schoonheid gansch ontdaan; 
Geen beurtman noch fregat legt immer hier meer aan. 





{==198==} {>>pagina-aanduiding<<}

[Liber secundus vervolg.]


Huc se provecti deserto in litore condunt. 
Nos abiisse rati, et vento petiisse Mycenas. 
Ergo omnis longo solvit se Teucria luctu. 
Panduntur portae; iuvat ire, et Dorica castra 
Desertosque videre locos litusque relictum. 
Hic Dolopum manus, hic saevus tendebat Achilles; 
Classibus hic locus, hic acie certare solebant. 
Pars stupet innuptae donum exitiale Minervae, 
Et molem mirantur equi: primusque Thymoetes 
Duci intra muros hortatur, et arce locari, 
Sive dolo, seu iam Troiae sic fata ferebant. 
At Capys, et quorum melior sententia menti, 
Aut pelago Danaum insidias suspectaque dona 
Praecipitare iubent, subiectisve urere flammis; 
Aut terebrare cavas uteri et tentare latebras. 
Scinditur incertum studia in contraria vulgus. 





{==199==} {>>pagina-aanduiding<<}

[Tweede boek vervolg.]


't Was naar dit eiland, dat de Grieken henen togen. 
Wij dachten hij ons zelf: de vogels zijn gevlogen, 
En naar Myceen op weg, daar 't windje gunstig scheen. 
In dat vertrouwen komt gansch Troje op de been; 
Geen besje bleef er t'huis, hoe 't spinwiel haar moog boeien, 
't Stroomt al ter poorten uit, met petten en met hoeien.³⁶ 
Men snelt naar 't legerkamp en naar 't verlaten strand, 
En elk houdt hier een speech en kletst op eigen hand.³⁸ 
‘Hier,’ zegt er een, ‘hier lag de bende der Dolopen, 
En hier vocht wreede Achil, en, kerel, 'k mag bezopen, 
Ja, meer dan dat zijn, zoo de Grieksche vloot 
Niet hier op 't strand lag als een paling naast de sloot.’ 
Een ander ploegje gaat zich aan den knol vergapen, 
't Geschenk van die godin, die steeds alleen wou slapen.⁴⁴ 
Thymoetes neemt hier 't woord en zegt: ‘Versta mij wel, 
Dit hobbelpaard hoort t'huis op onze citadel,⁴⁶ 
Althans 't moet naar de stad. Mij dunkt, dat dit wel zaak was.’ 
Of 't echter met dien raad wel alles in den haak was?... 
Het geven van advies, vooral een ongevraagd, 
Heeft dikwijls d'adviseur finaal in 't riet gejaagd. 
Maar andren onder 't volk zijn beter bij de pinken, 
Ook Capys toont zich kloek en doet zijn stem weerklinken: 
‘Dit paardje,’ meent hij, ‘moet verdronken in de zee, 
Of wel met vuur verbrand, als een auto-da-fé! 
Men breng een koevoet aan en sla den romp aan splintren, 
Wie weet wat in dien buik voor listen overwintren.’ 
Zoo spreekt hij, maar het volk komt niet tot een besluit,⁵⁷ 
D'een zegt; 't is prachtig! maar een ander: 't is verbruid! 



{==200==} {>>pagina-aanduiding<<}


{==201==} {>>pagina-aanduiding<<}


{==202==} {>>pagina-aanduiding<<}


{==203==} {>>pagina-aanduiding<<}


{==204==} {>>pagina-aanduiding<<}



1 Elk zwijgt nu als een mof. Het blijft voorshands onbeslist, hoe deze uitdrukking in de wereld is gekomen. Moffen is de naam, dien wij menigmaal aan onze Duitsche naburen geven. Maar of wel zwijgen het fort is van de Duitschers überhaupt, is voor 't minst twijfelachtig. De Pruisen althans hebben, reeds vóór de uitvinding van het zündnadelgeweer, den mond steeds boven water gehad, en wie ooit op stoomboot of spoortrein in de nabijheid van een troepje dezer snaken was gezeten, krijgt misschien nog hoofdpijn, alleen bij de gedachte aan dat eindeloos geplauder.


Anderen zeggen, dat deze zegswijze dateert uit den tijd toen Willem van Oranje, die toch van Duitschen bloede was, zich populair maakte door te zwijgen.


Nog zijn er, die beweren, dat mof een oud kerkelijk woord is, waarmee eene vrouw wordt aangeduid. Inderdaad, wanneer men mag aannemen, dat de m en w, als driebeenige consonanten, gemakkelijk met elkander verwisseld worden, en dat de o in de plaats van de ij kan komen, dan is mof zooveel als wijf. In dat geval zou ons gezegde in verband moeten gebracht worden met het bekende mulier taceat in ecclesia.


Mogen wij Weiland gelooven, dan is mof de naam van zeker zangvogeltje, meer bekend onder dien van groenling of kornuit. Daar dit beestje echter gewoonlijk heel aardig fluit, achten wij 't minder waarschijnlijk, dat men het als toonbeeld der stilzwijgendheid zou voorgesteld hebben.


Misschien zijn wij het naast aan de waarheid, wanneer wij, terugkeerende tot de eerste opvatting der spreekwijze, haar nader toelichten. Mof is de naam, dien men niet zoozeer aan de Duitschers in het algemeen als wel aan de Westfaalsche grasmaaiers in het bijzonder heeft gegeven. Bilderdijk leidt dan ook het woord af van het Engelsche to mow, maaien. Die mannen, met hun zandkleurige sluike haren en ronde, roode aangezichten, zijn inderdaad niet zeer spraakzaam en der Heinrich kan, op de terugreis naar het vaderland, uren lang naast zijne dorpsgenooten voortstappen, zonder dat een enkel woord de omheining zijner spekgrage tanden ontsnapt.

7 Waterlanders. De helden van Homerus schreiden soms als kinderen, maar bleven helden. Onze helden schreien niet meer, maar blijven dikwijls kinderen. Alleen bij zekere gelegenheden kunnen hooggeplaatste personen nog soms eenige aandoening toonen. De officiëele tranen van den Pruisischen vorst hebben kans om beroemd te worden.

18 Mont-Athos. Een berg van Macedonië. - Zie Alex. Dumas, Les trois Mousquetaires (Porthos, Athos, Aramis) en J. Van Lennep, De lotgevallen van Klaasje Zevenster, IIIe deel.

24 Whist. Men heeft de bedenking gemaakt, of we hier niet een anachronisme doen insluipen, daar het whistspel eerst na onze jaartelling algemeen in zwang is gekomen, en althans in het helden-tijdvak der Grieken nog niet zóó populair was, dat militairen van minderen rang (want dat in het houten paard alleen hoofdofficieren zouden geborgen zijn is minder waarschijnlijk) daarmede reeds bekend konden wezen. Deze bedenking zou eenige aandacht verdienen, wanneer wij hier het werk van een historieschrijver voor ons hadden. Dit is echter niet het geval. Virgilius was dichter, en geeft ons in poëtischen vorm eene oude mythe te lezen. Bij het vertolken of verklaren van dergelijke stukken behoeft men niet te vragen: hoe heeft de schrijver in zijne dagen zich de zaken voorgesteld, of welke beteekenis hechtte hij voor zich aan de woorden, door hem gebezigd? Neen, want dat kunnen we toch niet met volkomen zekerheid beslissen. Wij vragen dus slechts: hoe vat ik de woorden des auteurs op, welke beteekenis kan ik in zijne uitdrukkingen leggen, en wat voorstelling maak ik mij van de tooneelen, door hem geschetst? Door dezen regel aan te nemen laat men de noodige speelruimte aan de phantasie des uitleggers, iets wat bij het verklaren van anders duistere plaatsen veel gemak oplevert, en daarenboven zijne eigenaardige genoegens moet schenken.

36 Hoeien. Wij gelooven, dat dit de ware spelling is van het woord. Bij het vaststellen van regels voor uitspraak of spelling heeft men te onderzoeken, wat de taal des volks daaromtrent aan de hand geeft. Dat men nu, in ons vaderland over ‘het volk’ sprekende, daarmee niet de buitenlui, maar uitsluitend de Amsterdammers moet bedoelen, spreekt van zelf. En daar de Amsterdammers, zelfs van je eerste chique, over hoeien spreken, zoo lijdt het geen twijfel, of dit woord moet op deze wijze geschreven en uitgesproken worden.

38 Kletst. Dit woord is tot op zekere hoogte in diskrediet. 't Schijnt dat de klank voor onze ooren iets te scherps en daardoor onbehagelijks heeft. De beteekenis is althans niet van dien aard, of ook de meest kiesche dame kan gerust denken en spreken over de werkzaamheid, door dit woord aangeduid, zonder dat hare lippen bezoedeld of hare zenuwen geschokt zullen worden. Wij kletsen, wanneer wij met een zeker aplomb en den noodigen omhaal redeneeren over al wat los en vast is. Nu zal men toestemmen, dat dergelijke redeneeringen volstrekt noodig zijn tot ‘instandhouding der maatschappij en tot wering van zedeloosheid uit dezelve,’ daar toch geen souper meer mogelijk, en geen receptie meer denkbaar zal zijn, wanneer er niet gekletst mag worden. Dan moeten alle toga's aan den kapstok, alle citers aan de wilgen, alle kronen en schepters naar de maan. Want geen vorst zal audientie, en, wat meer zegt, geen hoogleeraar meer thee of college kunnen geven ten behoeve zijner kweekelingen, ja zelfs de dichter zal zijn zangen staken, als het fatsoenlijke kletspraatje niet meer oorbaar is. Wat zal Damon zijne Phyllis in het oor fluisteren, wat Amalia aan haren erf-oom schrijven op diens verjaardag, wat zal Willem in de voorrede zijner dissertatie, wat Mina op het toegezonden albumblaadje zetten, zoo die genoemde praat niet wordt geduld? Breek af dan uw gehoorzalen en kerkgebouwen, verbrand ze uw kansels en catheders, schaf ze af uw congressen en vergaderingen, en zeg gerust: De laatste toast is geslagen en de laatste eerste steen gelegd. Neen, hoe men over het woord moge denken, de zaak zelve is even onmisbaar om hier beneden den boel zoo wat aan den gang te houden als de wind noodig is, om den molen te doen draaien.


Maar met het woord zijn wij nog niet klaar, en dat is te lastiger daar de synoniemen ook niet de volle sympathie genieten. Wat die synoniemen van kletsen betreft, ieder weet dat Raymundus Lullus van Majorca ons een aan de hand geeft, dat echter nog meer verwerpelijk schijnt. (Zie R. Lulli Opp. quae ad inventam ab ipso artem universalem pertinent, c. Jord. Bruni et C. Agrippae commtr. Argent. 1598. Acta S.S. Jun. T.V.)


Mocht men daarom kunnen besluiten, om, afleggende alle vijandschap en hypocrisie, dezen taalvorm weer in genade aan te nemen en in te lasschen waar zulks te doen gebruikelijk is! Waarom zoudt ge ook niet? Het woord is van zeer deftige afkomst en behoeft zich waarlijk voor zijne stamouders niet te schamen, daar het toch vaststaat, gelijk een paal boven water, dat kletsen van het Grieksche ϰλάζω, ϰλάγξω ik roep, maak geluid, moet afgeleid worden, terwijl wij ook den vorm terugvinden in het Hebreeuwsche קללַׇ levis fuit, naardien de bedoelde redeneeringen leves zijn.

44 Alleen slapen. In dezen vorm geven wij met de meeste juistheid de oorspronkelijke kracht en ware beteekenis terug van het woord innupta.


Sommigen vertalen ongehuwd, maar dit is juist de manier om soliede Nederlanders voorgoed op het dwaalspoor te brengen. Want een gewoon burgermensch zal, lezende van eene ongehuwde godin, natuurlijk ook aan getrouwde godinnen denken, en dus in den waan komen, alsof er op den Olympus een bureau van den burgerlijken stand werd gehouden. En waar zulk eene voorstelling eenmaal post heeft gevat, daar kan men het aanleeren van de Grieksche Mythologie voorshands gerust opgeven. Want het goddelijke van de goden en het divine van de godinnen is naar de violen, indien wij hunne werken en liefhebberijen toetsen aan hetgeen volgens het Formulier van den Houwelijken Staat de plichten zijn van fatsoenlijke echtelieden.

46 Hobbelpaard. Met eenige minachting, als uit de hoogte gesproken. Evenwel de benaming is niet overeenkomstig de realiteit. Men vergete echter niet, dat Thymoetes een Ongevraagd Advies geeft. Zulke menschen, die eeuwig een duit in het zakje moeten leggen, nemen gewoonlijk een zeker air aan, en liegen alsof 't gedrukt staat.

57 Het volk komt niet tot een besluit. Dat is zeer gelukkig. Als de menschen 't zoo volmaakt eens zijn, zoodat er niet meer kan gezegd worden: Scinditur incertum studia in contraria vulgus, dan wordt het een saaie boel. (Men zie over het wenschelijke van zulke strijdige gevoelens: De Deensche quaestie, zooals die in de Groninger Couranten is besproken).






{==205==} {>>pagina-aanduiding<<}

S. van Bergen aan Jan de Wit.

Amsterdam, 17 September 66.

beste jan!

Van uwe mij vroeger medegedeelde bezwaren heb ik, bij nader inzien, geen enkele zoo onvolledig opgelost als de quaestie omtrent het geld. En daarover juist mag ik geacht worden te kunnen meepraten. 't Is zonderling: maar ook bij anderen heb ik 't meer dan eens opgemerkt, dat zij veel spreken over dingen, waarvan zij weinig weten, en weinig over dingen, waarvan zij veel weten. Wat hiervan de reden zijn mag? Er zijn uitzonderingen op dien regel, schitterende zelfs, en zij worden het meest gevonden bij zekere geestelijke heeren, die over niets kunnen of willen spreken dan over hun vak, tijdig en ontijdig. Wacht u voor die uitzonderingen! Maar ook voor den regel. Want deze bevordert in hooge mate de oppervlakkigheid onder de menschen. Als we 't goed meenden met de ontwikkeling en den vooruitgang van kennis en wetenschap, dan moesten wij ons voornemen een ieder in zijn eigen vak uit te munten, en wederkeerig van elkander licht te vragen in

{==206==} {>>pagina-aanduiding<<}
die dingen, waarvan de ander speciaal zijne studie maakt. Dat zou de dood zijn voor veel beunhazerij, waarvan ik zoowel op wetenschappelijk gebied als op het terrein van den handel een ingeschapen afkeer heb. Daardoor zouden wij de wetenschap een heel eind vooruitbrengen. Want het onmetelijk gebied, dat zij omvat, kan men niet verkennen, zonder het werk te verdeelen, en aan deskundigen te vragen, hoe het staat met het deel, dat niet tot onze bijzondere werkzaamheid behoort.
Daarmede heb ik mijn vroeger schrijven aan u geoordeeld, zult gij zeggen. Dat schijnt zoo. Maar de theologie, voor zoover zij het Godsbegrip geldt, maakt een uitzondering: daarover mag iedereen meepraten. Al wie maar een goed hart en een helder hoofd heeft, kan met weinig moeite zelf op de hoogte van dat begrip komen. Ik heb nooit geloofd, dat de professoren er meer van wisten dan ieder ernstig en verstandig mensch, al kan deze niet zoo goed rekenschap geven van zijne kennis, noch zoo duidelijk den weg aanwijzen, waarlangs hij zoover gekomen is. De theologie in dien zin noem ik eene geëmancipeerde wetenschap, ofschoon zij, geloof ik, liever wilde dat zij 't niet was. Maar dit tot daaraan toe.
Ik wil nu een paar woorden zeggen over een zaak, die meer in mijne kraam te pas komt. Verwacht er evenwel niet te veel van, al hebt gij er na mijne voorrede eenig recht toe. Wetenschappelijke beschouwingen over het geld, zijne beteekenis en zijne waarde kan ik niet zoo goed geven als De Bruijn Kops, Vissering, Bastiat, About, en anderen. En om de geleerdheid van deze heeren af te schrijven, zonder een certificaat van oorsprong, daarvoor ben ik niet oneerlijk genoeg. Ik verwijs u dus naar hen, als gij er

{==207==} {>>pagina-aanduiding<<}
iets meer van weten wilt dan enkele losse wenken. Maar, om te beginnen, stel ik er hoogen prijs op, dat gij die wenken ter harte neemt, opdat gij aan de overweging uwer toekomstige schrale bezoldiging geen voorwendsel ontleent, om uwe heerlijke roeping vaarwel te zeggen.
En dan begin ik met de onwederlegbare opmerking, dat de menschen, uit een financieel oogpunt beschouwd, in twee hoofdsoorten te verdeelen zijn, te weten: dezulken, die het geld te veel, en anderen, die het te weinig waardeeren. De laatsten zijn het talrijkst. En gelukkig ook: want de eersten zijn de ongelukkigsten van alle schepselen. Wie kent een treuriger figuur dan een gierigaard? Geen geld te hebben is lang niet aangenaam. Maar geld te hebben met al den last en de zorgen van het bewaren, zonder het genot van 't gebruik, dat is voor een fatsoenlijk mensch niet uit te houden. Misschien herinnert ge u uit de kinderjaren nog wel het sprookje van dien man, die levend begraven werd, maar zóó, dat alleen zijn hoofd uit den grond stak, en vóór dat hoofd werd geplaatst een schotel met dampende spijzen, waarvan hij den geur mocht inademen, zonder er van te kunnen eten. In zulk eene benijdenswaardige positie bevindt zich de gierigaard.
Maar men kan ook tot het andere uiterste vervallen, en het geld te weinig waardeeren. Onder de zoodanigen rangschik ik niet allen, die gedurig met een zekere minachting spreken van het aardsche slijk. Want bij velen onder hen heeft juist in 't hart het omgekeerde plaats van hetgeen hun mond zegt. Onder die minachting toch zoeken zij een zeer oprechte en zeer hartelijke liefde voor het gesmade voorwerp te verbergen. Te recht heeft de Commentator van Van Alphen in de ‘schoenen op keur’

{==208==} {>>pagina-aanduiding<<}
opgemerkt, dat juist zij zóó het meest over 't geld spreken, die hunne koetjes op 't droge hebben. Ik kom er rond voor uit, dat ik het geld bijzonder liefheb, al is deze belijdenis schijnbaar onchristelijk, en al weet ik dat menige schriftuurplaats zich dreigend tegen mij keert. Waar zou 't toch met de wereld heen, als wij allen besloten geene schatten te vergaderen, die mot en roest kunnen verteren, als men, evenals de rijke jongeling, al zijn geld aan de armen moest geven, en behalve al de gevaren van den rijkdom, ook dit er nog bij kwam, dat de rijke moeilijk het godsrijk kan ingaan, moeilijker dan een kemel door het oog van een naald? Waar zou 't met de wereld heen, als de behoefte aan, de zucht naar geld niet het gansche groote raderwerk der maatschappij in beweging bracht? Neen, in dat opzicht raadpleeg ik den bijbel niet. Voor geldzaken en Staathuishoudkunde sla ik De Bruijn Kops en Co. op. Ze weten er zoo aardig over te redeneeren, zoo duidelijk en zoo.... dat men er niets tegen kan zeggen. De bijbel heeft, dunkt me, nooit bedoeld, een inleiding te geven op de wetenschap van die heeren. Hij wil niets anders dan het godsdienstig gevoel opwekken en bevredigen. En heeft hij ook sommige uitspraken, waarbij deze of gene wetenschap een klein beetje op zij wordt gezet, dan denk ik maar: men moet altijd wat overvragen, of, om geen koopmanstermen te gebruiken, men moet altijd wat overdrijven in de zaak, die men aanprijzen wil. Een slinger moet over zijn rustpunt heen gebracht worden, om in beweging te komen en te blijven. En 't is waarlijk niet het minst aantrekkelijke in den bijbel, dat hij met den godsdienst soms zóó dweept, dat al het andere, geld en goed, eer en leven, daarbij geheel

{==209==} {>>pagina-aanduiding<<}
wegvalt, of althans zeer in de schaduw wordt gesteld.
Ik schroom dus niet, mijn goed recht op den naam van ‘Christenmensch’ te handhaven en te gelijk ronduit te verklaren, dat ik het geld liefheb, niet op zich zelf natuurlijk, maar als middel, om daardoor mijn eigen en anderer geluk te bevorderen. Als doel beschouwd, is 't mij volstrekt onverschillig, en weet ik geen enkele reden, waarom ik die stukjes zilver of die strookjes papier zou begeeren. Maar als middel acht ik het hoog, zeer hoog, en doe alle dagen mijn best om het te vermeerderen.
Dat kunt gij niet doen. Gij hebt een hooger roeping, waaraan ge al de kracht van uw leven moet wijden. Kunst en wetenschap, vooral de wetenschap van den godsdienst, moeten evenals de deugd, om zich zelve beoefend worden, niet om de financieele voordeelen, die zij afwerpen. Dit neemt niet weg, dat gij die financieele voordeelen gerust en passant kunt meenemen. Men kan evenmin zonder geld leven als zonder hoofd, in onze beschaafde maatschappij. Ge behoeft dus niet zoo ver te gaan, om uit liefde voor de wetenschap het geld te versmaden.
Er zijn weinig kunstenaars en geleerden die tot dat uiterste zijn vervallen. Daar hebt ge den grooten Vondel. Niemand zal ontkennen, dat hij de poëzie hartelijk liefhad, om haar zelve, geheel om haar zelve. En toch hij versmaadde de gelegenheid niet om winst met haar te doen, en zóó zot kon 't niet wezen, of hij wist er altijd wat van te maken. ‘'k Steek Plutus in mijn zak,’ zeide hij, ‘en Bacchus in mijn kaken’ - als hem het groote vraagstuk werd voorgelegd, een vers te maken op een stuk geld in een glas wijn. En zelfs Huët, wiens blakenden ijver voor de waarheid, of liever voor zijn eigen meening, iedereen kent,

{==210==} {>>pagina-aanduiding<<}
zelfs Huët kan niet nalaten, aan een gevierd schrijver zijn met twee uitgevers gesloten contract te benijden, terwijl hij zelf de voordeelen van zijn doemvonnis geniet.
Intusschen, hoezeer ik u ook in mijn vorigen brief tot schrijven heb opgewekt om uwe financieele toekomst te verzekeren, ik geloof dat gij nog veel meer voordeel zult trekken van een ordelijke en zuinige administratie. Daarmede kan men wonderen doen. Schrik niet; als ik van administratie spreek. Gij behoeft geen grootboeken en kasboeken, geen memorialen en klappertjes aan te leggen of een klerk te huren. Evenmin is het noodig, bij al uwe colleges, nog les te nemen in het Italiaansch boekhouden en ingewijd te worden in de geheimen van het ‘credit en debet.’ Ge hebt alleen maar nota te houden van alles, wat in uwe handen komt en er weer uitgaat: eenvoudige aanteekeningen van ‘ontvang en uitgaaf’ zijn daarvoor voldoende. Maar breng dit dan ook in practijk.
Op zoo'n wijs leert ge van zelf, wat het geld waard is, en wat men er mee doen kan. 't Is ongeloofelijk, zoo weinig verstand een massa menschen hebben van het geld en zijne waarde. Ze schijnen maar niet te begrijpen, dat tien dubbeltjes een gulden waard zijn, en dat men met een gulden tienmaal meer doen kan dan met een dubbeltje. Versta mij wel, ik wil u niet zoo plat prozaïsch maken, om angstvallig ieder dubbeltje te wikken en te wegen, vóór gij het uitgeeft. Ik ben bang voor zulk een kleingeestigheid; maar toch nog meer bang voor het veel platter proza van altijd aan lager wal te zitten en tot over de ooren in de schuld te steken. Toch ontbreekt het niet aan menschen, die ook over deze onbehagelijke positie een gansch eigenaardig waas van poëzie weten te verspreiden. Er zijn er genoeg,

{==211==} {>>pagina-aanduiding<<}
en ik ken ze, die uit de diepte hunner schuld een vroolijk lied aanheffen, en zoo opgeruimd zijn, alsof zij, zonder een cent schuld, schatten te verteren hadden. Ze leven dan ook als groote heeren, zoolang het duurt. Als de eerste haringjager aankomt, bestellen zij een vaatje van de beste soort tegen de hoogste markt. Als de zalm peperduur is en menig fatsoenlijk mensch er nog niet aan denkt een mootje te nemen, hebben zij al een en andermaal geproefd en hunne vrienden getracteerd. Oesters eten zij, natuurlijk voor hunne gezondheid. En, aangezien een mindere qualiteit van wijn schadelijk kon zijn voor maag en ingewanden, nemen zij geen bier of iets anders, maar drinken eenvoudig fijnen wijn. Wat komt 't er ook op aan? Zij betalen de eene soort zoomin als de andere. Is er het een of ander aan de hand, een concert, een opera, een bal of iets dergelijks, ge vindt onder de eersten Mijnheer en Mevrouw X. Iedereen weet, dat zij arm zijn, en meer dan dit: zij weten 't zelven ook heel goed. Maar toch, ze zalven hun gelaat, en zetten een gezicht, als de vergenoegdste en vroolijkste der menschen. Eens hebben vermogende vrienden besloten al hunne schulden te betalen en, zooals men het noemt, schoon schip te maken. Zij waren er dankbaar voor, zoo dankbaar, dat zij voor die vrienden een groot diner aanlegden, waaraan de keurigste gerechten en de fijnste wijnen niet ontbraken. Toen bleek het, dat deze lieden onverbeterlijk waren. En niet lang daarna is 't gebleken, dat het waas van poëzie, waarmede zij hun schuldig leven overdekten, niets meer was dan een waas, dat weggenomen het akeligst proza liet zien.
Voor dien meest prozaïschen aller toestanden wil ik u zooveel mogelijk bewaren, door het proza der berekening.

{==212==} {>>pagina-aanduiding<<}
Waarom leert men toch zulke dingen aan de Academie niet? Ik weet wel, er wordt onderwijs gegeven in de Staathuishoudkunde, en Juristen moeten een diploma hebben ten bewijze dat zij naar die lessen hebben gehoord, althans dat zij er bij zijn geweest. Maar zij leeren toch eigenlijk niet, wat ik bedoel: een ordelijke en zuinige administratie van hun geld. Velen schijnen niet eens de beteekenis en de waarde van het geld te kennen. Men behoeft, vooral na de zomervacantie, maar een dag of wat in de Academiestad te zijn, om hiervan ten volle overtuigd te worden. Ik heb geen recht om de weelde, ook onder studenten, te veroordeelen, als de geleerden nog niet in 't reine zijn over de vraag of zij voor- dan wel nadeelig is. Maar dit is zeker, dat niemand zich uitgaven mag veroorloven, die zijne krachten te boven gaan. En zijn er niet, ook onder de studenten, die enorme verteringen maken, veel meer dan zij inkomen hebben? Zijn er niet ook onder hen, wier ouders zich allerlei opofferingen om hunnentwil getroosten, en die leven, alsof zij geld in overvloed bezaten? Zijn er ook niet onder hen, die krediet vragen op toekomstige bezittingen, 't zij van een oom of tante, die er goed in zitten, of misschien wel van vader of moeder, of van beiden, wier nalatenschap hun schuldenlast dekken moet? Dat vind ik vreeselijk, onzedelijk in de hoogste mate. Maar behalve die moreele zonde is 't ook nog een grove zonde tegen deze twee oeconomische regelen: niet meer te verteren, dan men heeft, en niets te nemen op krediet, als men met het genomene geen winst kan doen. Tegen zulke zonden op het gebied eener onmisbare en steeds meer gewaardeerde wetenschap moesten vooral gestudeerde men-
{==213==} {>>pagina-aanduiding<<}
schen gevrijwaard zijn. En daarom zou ik hartelijk wenschen, dat niet alleen Juristen, maar alle studenten verplicht waren college te houden vooral in dit deel der Staathuishoudkunde - de quaestie van het geld, wat men er mee kan doen en hoe men er mee moet 
omspringen. Ik hoop, dat de nieuwe wet op het Hooger Onderwijs, door Zijne Majesteit in de laatste troonrede beloofd, ook in dit opzicht mijne wenschen bevredigen zal.
In afwachting daarvan kom ik tot u met drie stellin gen, waarvan de kennisneming u in uwe toekomstige huishouding van nut kan zijn. Ze zijn deze:
Ken de waarde der dingen, die gij noodig hebt; doe zooveel mogelijk alles in 't groot op; neem niets op krediet, tenzij ge 't vooruitzicht hebt, spoedig te kunnen betalen.
Over ieder van deze stellingen wil ik een woordje zeggen. Maar ik heb er nu geen tijd voor. Spoedig hoop ik er gelegenheid toe te vinden. Leer ze intusschen van buiten. Dan behoeft ge meteen dezen brief niet bij de hand te hebben, als ge den volgenden ontvangt.
Één ding wil ik u evenwel nog zeggen. Denk niet, dat mijne wenken en raadgevingen eenigszins in mindering zullen komen van hetgeen u is toegedacht door

uwen oom

s. van bergen.






{==214==} {>>pagina-aanduiding<<}

Ds. Kriegers aan Jan de Wit.

Negenhoven, 24 Sept. 66.

waarde vriend!

Uit mijn vorig schrijven herinnert gij u, dat, naar mijn overtuiging, het heerschende begrip van het Fatum herziening noodig heeft. Gelijk dit Latijnsche woord etymologisch niets anders beteekent dan uitspraak, zoo had het nooit anders verstaan moeten worden dan als zelfbewuste causaliteit, juist zooals het historisch bij de oude denkers voorkomt.
Thans ga ik voort met de vraag: wat beteekent het Fatum in de oude Tragedie? Deze vraag heeft tweeërlei zin. Zij bedoelt niet alleen, welk karakter de oude Tragici aan het Fatum zelf toekennen, maar ook, welke plaats zij er aan geven in het dramatisch organisme hunner stukken. Met het laatste, het moeilijkste gedeelte der vraag, en, naar het schijnt, voor u de hoofdquaestie, zal ik beginnen.
Vischer, naar wien gij zelf mij verwezen hebt, zegt in zijne critiek van Shakespeare's Hamlet: ‘In einer Tragödie

{==215==} {>>pagina-aanduiding<<}
ist der eigentliche Gegenstand der poetischen Verherrlichung nicht der Held, nicht der Mensch, sondern die Weltordnung, die ihm sein Schicksal bereitet.’ Ik heb tegen deze, zoo algemeen gestelde, bepaling der zaak groot bezwaar. Ze kan den vollen historisch-critischen toets niet doorstaan. Er zijn ons voortbrengselen van de oude tragische poëzie bewaard gebleven, waarin de wereldorde óf geheel wordt overschaduwd door den held, wiens lot zij bewerkt, óf zelfs niet uitdrukkelijk te voorschijn treedt.
Neem Prometheus geketend van Eschijlus. Prometheus had de onwetendheid en ellende der eerste menschen gezien; hij kwam hun te hulp, gaf hun het vuur, en onderwees hun de kunsten. Jupiter, vertoornd over deze daad, wreekt zich. Vulcanus moet den vermetelen weldoener van het menschengeslacht ketenen en vastkluisteren aan eene rots, bovenop een berg tusschen Europa en Azië. Dit geschiedt. De Macht en het Geweld, beiden even onverbiddelijk, zorgen, dat de wil van Jupiter ten uitvoer wordt gebracht. - Hiermee begint het stuk. Het tooneel stelt Prometheus voor, zooals hij zijne straf ondergaat en lijdt. Maar welke wereldorde wordt hier verheerlijkt? Toch niet de ruwe toorn van Jupiter, over een der gezegendste weldaden aan den mensch bewezen? Neen, het geldt de verheerlijking van den held, gelijk hij door Jupiter's toorn valt als het glorieuse slachtoffer van zijn plichtgevoel jegens de menschen. ‘Gij vraagt,’ zoo spreekt Prometheus tot het koor der Oceaniden, ‘om welke reden hij (Jupiter) mij mishandelt. Dit zal ik u verklaren. Zoodra hij den vaderlijken troon had bezet, deelde hij aan de Goden belooningen uit, aan ieder de zijne, en bepaalde ieders heerschappij.

{==216==} {>>pagina-aanduiding<<}
Maar op de ongelukkige stervelingen sloeg hij volstrekt geen acht; hij nam zich voor, het geheele geslacht te vernietigen en een nieuw te verwekken. En hiertegen verzette zich niemand dan ik. Ik had er den moed toe; ik heb de stervelingen gered, dat ze niet in het doodenrijk vernietigd werden. Daarom ga ik gebogen onder dit lijden, zoo smartelijk om te dragen, zoo jammerlijk om aan te zien. Terwijl ik medelijden met de menschen had, acht hij mij geen medelijden waardig; zoo onbarmhartig ben ik nu behandeld, een schouwspel dat Jupiter ten smaad verstrekt.’ - In het geheele stuk wordt deze aanklacht tegen Jupiter niet wederlegd; geen lid van het koor tracht haar te ontzenuwen. Zij staat daar en blijft daar staan, als het zwaartepunt der geheele geschiedenis. De tragedie bevat dus juist het tegendeel van de verheerlijking dier wereldorde die den held verderft.
Neem de Smeekelingen van Euripides, het vervolg op zijne Phoenicische vrouwen. Na den val der zeven Argische Hoofden onder de muren van Thebe, komen hunne moeders tevergeefs aan de Thebanen hunne lijken terugvragen, om ze naar eisch te begraven. Nu roept het teleurgestelde moederhart de hulp van Theseus, den koning van Athene, in; die moeders en de kinderen der gesneuvelden vormen het smeekende koor. Theseus laat zich bewegen. Hij dwingt de Thebanen tot de teruggave der lijken, en laat den dooden de laatste eer bewijzen. - Ziedaar het voorname onderwerp der tragedie. Welke wereldorde treedt hier nu te voorschijn, om verheerlijkt te worden? Moeten wij haar zoeken in het lot der Hoofden, ook wat hunne lijken betreft, omdat zij zich, in weerwil der ongunstigste voorteekenen, naar het opzet van hunnen

{==217==} {>>pagina-aanduiding<<}
koning tegen Thebe hadden laten aanvoeren? In het stuk zelf wordt deze snaar wel aangeroerd, maar zonder eenige gevolgtrekking voor de handeling, die het bevat. De handeling concentreert zich geheel om een der heiligste hartstochten van de levenden voor de dooden, de godsdienstige vereering der graven. De verheerlijking van dezen hartstocht, door Thebe beleedigd, maar door Athene gewroken, is het onderwerp der tragedie. Hier vooral Evadné niet te vergeten, die zich, uit religieusen eerbied voor de schim van haren echtgenoot, levend met zijn lijk laat verbranden.
Voor beide punten van mijn betoog beroep ik mij nog op de trilogie van Sophocles: Oedipus koning, Oedipus te Colone en Antigoné. De twee eerste stukken zijn van het Fatum en zijne werking doortrokken: ze brengen een wezenlijke wereldorde op het tooneel, in twee samenhangende tafereelen - maar ook, om die orde te verheerlijken? Nergens verschijnt de macht van het Fatum der Ouden in een vreeselijker licht, dan hier in den Oedipus koning. Alleen door het Noodlot, dat zich aan zijn geslacht heeft gehecht, wordt hij onweerstaanbaar gebracht tot de schrikkelijkste en ongehoordste misdrijven, tot het dooden van zijn vader en het huwen van zijn moeder, zonder daarbij den adel zijns harten of de onschuld zijner bedoelingen te verliezen. Wel heeft hij zijne gebreken; hij is fier en heerschzuchtig: maar met zijn lot hebben deze gebreken niets gemeen; het zijn slechts de gewone uitspattingen van de macht en den geest, in zijn persoon vereenigd, en de ellende, die hem wacht, komt er slechts te sterker door uit. Al zijne misdrijven pleegt hij, zonder willen of weten. Het is hem bekend, dat ze door oude orakels

{==218==} {>>pagina-aanduiding<<}
voorspeld zijn, maar te gelijk weet hij niet beter, of hij is het gevaar ontkomen. Eindelijk verneemt hij het tegendeel: het Fatum is vervuld, en hij vernietigd.
Vischer doet moeite, om hier de eer van het Fatum, in betrekking tot het lot van Oedipus, te redden. In zijne Aesthetik, waar hij het Tragische drieledig onderscheidt, in: das Tragische als Gesetz des Universums, das Tragische der einfachen Schuld, en das Tragische des sittlichen Conflicts, plaatst hij Oedipus onder de tweede rubriek, en zegt: ‘Oedipus lässt sich vom Zufall des aufbrausenden Zornes überraschen und tödtet den grob Entgegnenden, den er nicht kennt (op den smallen weg in Phocis). Gerade den Zufall hat er, das muss er wissen, zu fürchten und der zufällig Begegnende war sein Vater. - Unbestimmte Schuld heisst hier eine Schuld aus momentanem Affect und Vergessenheit, wie die des Oedipus, an welchem Beispiel zugleich die Zufälligkeit der Nemesis einleuchtet.’ Wat er gebeurd zou zijn, indien iemand Oedipus persoonlijk met de opmerking van Vischer had kunnen gerieven, weet ik niet: maar dit weet ik, dat Sophocles volstrekt niet op Vischer's wijze over Oedipus heeft geoordeeld. Zijn held mocht werkelijk gedaan hebben wat niet behoorde, persoonlijk was en bleef hij onschuldig. Zijn held zegt tot het koor te Colone: ‘Wat mijne daden betreft, ik heb ze waarlijk meer ondergaan dan bedreven. Zoo ik nu over het gebeurde met mijn moeder en vader moet spreken, om welke reden gij mij schuwt; dit weet ik zeer goed; ik ben volstrekt niet misdadig van natuur, omdat ik mij, door den nood gedrongen, verdedigd heb; ook al had ik desbewust de misdaad begaan, zou ik nog vergiffenis verdienen. Nu echter ben ik onwetend zóó ver

{==219==} {>>pagina-aanduiding<<}
gekomen, terwijl zij die mij ten verderve brachten, wisten wat zij deden.’ Tegen Creon, die hem beschimpt, verdedigt Oedipus zich nog stelliger en sterker. ‘Wien meent gij te beschimpen,’ zegt hij, ‘mij grijsaard of u zelven, door mij moedwillig moord en overspel en jammeren te verwijten, waartoe ik ongelukkige ondanks mij zelven gekomen ben? Zoo heeft het zeker den Goden goedgedacht, die misschien om een oude schuld blijven toornen tegen ons geslacht. Want inderdaad zult gij in mij geen schuldig wanbedrijf vinden, dat ik tegen mij zelven of tegen de mijnen begaan heb. Zeg mij toch, indien een orakel aan mijn vader heeft voorspeld, dat hij door zijn zoon zou gedood worden, met welk recht zult gij dit mij tot schuld aanrekenen, die toen noch geboren was noch door mijne moeder ontvangen? Indien ik echter, onder een ongelukkig noodlot geboren, gelijk werkelijk het geval is, met mijn vader handgemeen ben geworden en hem gedood heb, zonder dat ik wist wat ik deed en wie hij was, hoe kunt gij nu een onwillekeurige daad met recht veroordeelen? Gij schaamt u niet, mij een woord af te dwingen over het huwelijk met mijne moeder, uwe zuster. Daarvan zal ik terstond spreken, en niet zwijgen, nu gij er zoo goddeloos over uitweidt. Ja, zij is, zij is mijne moeder, zonder dat ik of zij er iets van wist; en mij, haren zoon, heeft zij kinderen gebaard tot hare schande. Maar dit ééne weet ik, dat het u een lust is die dingen van mij en van haar te verbreiden. Ik heb haar onwillekeurig tot vrouw genomen, en dit grieft mij diep. Maar noch om dit huwelijk, noch om den dood mijns vaders, dien gij mij herhaaldelijk met bitterheid verwijt, ben ik met recht te beschuldigen. Beantwoord

{==220==} {>>pagina-aanduiding<<}
mij slechts één vraag: indien iemand u als rechtvaardig man hier aanviel om u te dooden, zoudt gij dan onderzoeken, of de aanvaller ook uw vader is, of zoudt gij hem zijn opzet terstond vergelden? Ik geloof, zoo gij ten minste uw leven liefhebt, dat gij den schuldige zoudt afslaan, zonder u om de volle wettigheid der daad te bekommeren. Tot zulke onheilen ben ik vervallen, door het bedrijf der Goden: hetgeen zelfs mijn vader, indien hij levend terugkwam, mij niet zou tegenspreken.’
Ik vertaal steeds, al is het losjes weg, omdat een brief vol Grieksch een rare vertooning zou maken. Zooveel is duidelijk, dat Sophocles aan geen persoonlijke schuld van Oedipus tegenover het Fatum zijns levens wil gedacht hebben. Zoo er werkelijke schuld bestond, hetgeen waarschijnlijk geacht wordt, dan lag die in de eene of andere misdaad van zijn voorgeslacht. De Oedipus te Colone is geheel op een apologie van den held aangelegd. Het stuk heeft gansch en al het voorkomen van een groot zedelijk vraagstuk, in dramatischen vorm behandeld. Het trekt een scherpe lijn van afscheiding tusschen het gebied der fataliteit en dat der moraliteit. Het Fatum, dat niets meer bewerkt dan den samenloop van uitwendige omstandigheden, buiten de persoonlijkheid des menschen om, handelt voor eigen rekening en verantwoording. De mensch is alleen verantwoordelijk voor hetgeen hij zelf doet. De bedoeling om kwaad te doen maakt schuldig, niet het onwillekeurig doen van kwaad. De mensch kan dienen tot een werktuig in de hand der Goden, maar zoolang zijn geweten zuiver is, is hij ook niet schuldig. - Ziedaar, naar mijne overtuiging, den practischen zin van deze tragedie.

{==221==} {>>pagina-aanduiding<<}

Staat de practische bedoeling des Dichters vast, dan bemerkt ge, dat Sophocles ook al tot den, tegenwoordig zoo geïncrimineerden, preektoon kon vervallen, zonder ooit priester of dominé geweest te zijn. Om dien toon is het wellicht, dat sommige critici in het stuk zelf de sporen zien van een oud geworden genie. Dit kan het geval zijn, ook om andere redenen. Maar vergeten wij niet, dat het tooneel der Oudheid niet diende tot verlustiging of uitspanning, noch ook tot het verschaffen van aesthetisch genot aan diegenen die dat genot op prijs konden stellen, maar tot de religieuse en politieke opvoeding des volks.
De practische zin, en niet minder het geheele beloop van den Oedipus te Colone, verbiedt ons volstrekt te denken aan eene verheerlijking der wereldorde, die het lot van den held bewerkt. Integendeel wordt er niets opgewekt, dan medelijden voor Oedipus en schrik voor het Fatum. Alles in het lot van den ongelukkige is even donker, akelig, verpletterend donker. Zijn leven is een modeltafereel des hohen gigantischen Schicksals, welches..... den Menschen zermalmt. Dit donkere blijft; door geen enkelen lichtstraal van de zijde der Goden wordt het verhelderd. Zoo er al eenige misdaad in het geslacht van Oedipus te wreken was, hij zelf boet niets dan de schuld zijner vaderen. Alleen heeft dat donkere zijne grenzen. En langs die grenzen valt deze lichtstraal, dat de Goden aan Oedipus door de wijze van zijn sterven goedmaken, wat zij door al het overige aan hem bedorven hebben; - zij vergunnen hem een vreedzaam, zelfs schitterend uiteinde in het heiligdom der Eumeniden. In het bosch dier Godinnen, in den burg van Colone, nabij Athene, vindt hij eindelijk een eeuwige rust.

{==222==} {>>pagina-aanduiding<<}

Nu nog het laatste stuk der trilogie, de Antigoné. ‘Antigone,’ zoo schrijft Artaud, en ik weet het niet beter te zeggen, ‘est un type, le plus pur peut-être sous lequel les anciens aient représenté la femme, avec son dévouement aux affections de la nature. Antigone, en qui nous avons vu, dans Oedipe à Colone l'héroïsme de la piété filiale, va nous montrer ici l'héroïsme de la piété fraternelle: elle bravera la mort pour rendre à Polynice les honneurs funèbres, comme elle a bravé la misère et l'exil, pour soutenir et consoler son vieux père. Elle est la seule dans Thèbes opprimée que la tyrannie du nouveau maître n'ait pas soumise. En vain Créon, armé des lois les plus sévères de l'État, défend d'inhumer celui des fils d'Oedipe qui a porté les armes contre sa patrie; elle méprise toutes les menaces, et, après s'être acquittée de ce pieux devoir, elle s'avance vers le froid lit de pierre qui est préparé pour elle. Remarquons en même temps dans ce caractère un heureux mélange d'idéal et de réalité: sublime par ses actes, elle est touchante par les sentiments qui vivent au fond de son coeur: tout en saisissant notre admiration par l'énergie de sa résolution, néanmoins elle paie le tribut à la faiblesse de son sexe, et c'est par là qu' elle excite notre sympathie: une fois que l'arrêt de sa mort est irrévocable, elle s'abandonne à sa douleur, elle pleure sa jeunesse et toutes les joies inconnues de la vie, elle regrette qu' elle lui soit ravie avant d'avoir goûté les douceurs de l' hymen et de la maternité. Un mot qui est resté comme 
l'expression la plus fidèle de son âme, est cette réponse qu' elle adresse à Créon: Mon coeur est fait pour aimer, non pour haïr.’

{==223==} {>>pagina-aanduiding<<}

Wat Creon zelven betreft, zoo schrijft Artaud: ‘Quant au personnage de Créon, il est esquissé avec beaucoup d'art. On voit en lui un ambitieux jaloux de son pouvoir, et perverti par l'exercice de l'autorité absolue. Au goût de la tyrannie, il joint l'esprit sophiste qui prétend la justifier; il veut convaincre les citoijens que le salut de l'État se confond avec l'exécution de ses volontés les plus arbitraires: de là cet étalage de maximes morales et politiques dont il entremêle ses discours; il s'efforce de prêter à son décret inhumain les apparences de la justice et la sanction de la légalité. Enfin, pour dernier trait, l'obstination de l'orgueil: plus son projet rencontre d'obstacles, plus il y persiste avec opiniâtreté, et l'inexécution de ses ordres excite en lui un ressentiment qui le porte aux derniers excès, et finit par amener la ruine de toute sa famille.’
Deze tweevoudige persoonsbeschrijving is voldoende om op de hoogte van den inhoud der tragedie te komen. Nu vraag ik: welke wereldorde treedt hier op den voorgrond? Dat Creon door de hardnekkigheid van een willekeurig, goddeloos despotisme den ondergang van zijn gezin berokkent, zien we als in het voorbijgaan: Antigoné is de hoofdpersoon, gelijk ook het stuk haren naam draagt. In de organisatie van het onderwerp speelt deze orde de hoofdrol: dat niemand iets vermag tegen geweld, dat de zwakke voor den sterke moet bukken. Antigoné valt, ten gevolge van Creons wreedheid, als het slachtoffer van hare ‘piété fraternelle.’ De hefboom der geheele handeling ligt in het beginsel, door Antigoné uitgesproken, als zij tot Creon zegt: ‘Uwe wetten zijn mij niet voorgeschreven noch door Jupiter, noch door de

{==224==} {>>pagina-aanduiding<<}
Rechtvaardigheid, de eenige wettige machten onder de menschen. En ik dacht niet, dat uwe uitspraken zóó veel golden, dat een sterveling, zooals ik, de ongeschreven en onwrikbare wetten der Goden zou mogen overtreden. Deze toch zijn niet van heden of van gisteren, maar leven altijd voort, zonder dat iemand hare eerste dagteekening kent.’
Een regel, waarop zulke kapitale uitzonderingen zijn te maken, is geen regel meer. Het gaat derhalve niet door, wat Vischer van het eigenlijke onderwerp der tragedie zegt. Wij moeten dit in iets anders zoeken.
Waarin dan?... In den strijd, dien de held voert, en waarvan hij het slachtoffer wordt - hetzij, zooals, over het geheel beschouwd, bij Eschylus, de strijd van het plichtgevoel, of, bij Sophocles, de strijd der piëteit, of, bij Euripides, de strijd der hartstochten. De ziel van het drama bestaat, gelijk Dr. D.E.W. Wolff in de Gids van 1859 zegt, in een krachtig en beslist contrast, dat aan de geheele handeling ten grondslag ligt, en zich in den loop der handeling meer en meer ontwikkelt, totdat het in de ontknooping op de een of andere wijze een bevredigende oplossing vindt. Met dit epitheton bevredigend bedoelt hij dan zeker: hetgeen zich uit den loop der handeling laat verwachten. Ik weet niet, of de historisch-literarische critiek op het recht van deze bepaling iets kan afdingen.
Het tragische element ligt dus niet in de werking van het Fatum, als abstracte wereldorde. Alleen sluit de Tragedie dit fatale, om zoo te spreken, in zich, dat de held te strijden heeft tegen eene macht, die als ‘Sollen’ tegenover zijn ‘Wollen’ staat. En hetzij nu deze macht

{==225==} {>>pagina-aanduiding<<}
huisvest in de wereld buiten hem, hetzij in de wereld van zijn eigen borst - ‘zwei Seelen wohnen, ach, in meiner Brust’ - zij stelt hem perken, die hij niet kan te buiten gaan, zonder er voor te zwichten. Zoo is het in het antieke drama en in het moderne desgelijks, met dit onderscheid, dat het contrast voor den handelenden persoon in het eerste steeds van buiten ontstaat, maar in het laatste ook uit zijn binnenste voortkomt. Hierin ligt juist het karakteristieke verschil tusschen den Hippolytus van Euripides en de Phèdre van Racine. Bij den eerste staat Hippolytus tegenover Phedra: bij Racine voert Phedra haren strijd met zich zelve, den strijd van den hartstocht met het gevoel van plicht. In het antieke drama is het steeds een uitwendige Goddelijke of menschelijke macht die te voren vaststelt wat geschieden moet, de geheele handeling veroorzaakt en haren afloop bepaalt; daarom loopt er alles in geregelde orde af, zonder dat ooit tusschenkomende omstandigheden het lot van den held voorgoed helpen beslissen. In het moderne drama heeft dit laatste werkelijk plaats, geheel naar het leven. Nemen wij tot voorbeeld den Hamlet van Shakespeare.
Vischer, die met zijne zienswijze gansch niet alleen staat, heeft gezegd: ‘Shakespeare ist der erste dramatische Dichter, bei welchem das Schicksal als rein immanentes Weltgesetz waltet und der Gegensatz gegen die antike Weltanschauung, wo das Schicksal vor und hinter dem menschlichen Willen feststeht und so, indem es von aussen hereinwirkt, die Schuld in einem zweideutigen Lichte erscheinen lässt, zu vollkommener Bestimmtheit durchgebildet ist. Hier ist jeder selbst der Schmied seines Geschicks, hier ist das Schicksal reines Resultat der eige-
{==226==} {>>pagina-aanduiding<<}
nen inneren Dialektik der Handlung.’ Dit laatste is niet zuiver waar; dat ‘reines Resultat’ is in den Hamlet zoo rein niet. Het ging den held van het stuk, gelijk het soms in het werkelijke leven gaat, dat tusschenkomende omstandigheden ons lot voorgoed helpen beslissen. Een treffend, door natuurlijke waarheid sprekend, voorbeeld is ons daarvan geteekend in Klaasje Zevenster, ik bedoel nu nieb den Roman, maar de heldin er van. Een echt tragische persoon, zooals er meer te tinden zijn onder de menschen. Sinds hare intrede in de wereld der conventiën vormt zich in haar leven een bitter contrast - de noblesse van haar karakter en de dubbelzinnigheid van hare geboorte. Hierin ligt voor haar een bron van strijd, zelfs van zwaren strijd, maar nog niet de beslissing van haar lot. Zoo ver kwam het eerst bij een zeer bijzondere gelegenheid. Zij is in den Haag; bevindt zich daar alleen op straat; wordt beleedigd; heeft straatgerucht te vreezen; raakt met den weg in de war. Daar gaat juist een vrouw voorbij, met wie zij reeds terloops kennis had gemaakt. In haar angst snelt zij op die vrouw toe. Van dat oogenblik is zij onherstelbaar verloren. - Was zij zelve nu de bewerkster van haar lot? Droeg zij toen haar fatum in haar eigen boezem? Wie zal zulks beweren? Evenmin wil ik daarentegen beweren, dat haar fatum eenig 
en alleen lag in den samenloop der omstandigheden buiten hare persoonlijkheid om. Neen, het lag in het punt, waar die omstandigheden en hare persoonlijke gesteldheid op datzelfde oogenblik elkander ontmoetten. Zoo is het ook bij Hamlet. Het contrast in zijn leven vormde zich uit zijne overtuiging, dat hij den moord zijns vaders te wreken had, in verband

{==227==} {>>pagina-aanduiding<<}
met zijn zwaartillend, reflecteerend karakter - ‘and thus the native hue of resolution is sicklied o'er with the pale cast of thought.’ Maar zijn lot werd voorgoed beslist, toen hij, door het samentreffen der omstandigheden met zijne persoonlijke gesteldheid op dat oogenblik, bij vergissing Polonius, in plaats van den schuldigen koning, doorstak. Vischer zegt zelf: ‘Hamlet hat jetzt die Rache, die ihm gegen den König aufgelegt ist, Andern gegen sich aufgelegt. Er hat eine Familie vernichtet; er hatte Opheliens Herz schon vorher gebrochen, er hat jetzt ihren Vater getödtet, diess zertrümmert sie vollends, sie wird wahnsinnig, sie sinkt in den Tod. Dem Bruder fällt die Pflicht der Blutrache gegen ihn zu. Aber nicht nur diess; Hamlet hat Alles gethan, den König, den er vernichten sollte, zu seiner Vernichtung aufzufordem, die Tödtung des Polonius ist die letzte Stufe in einer Reihe von greiflich deutlichen Winken, worin er ihm seine ganze Gefährlichkeit zu erkennen gibt.’ Zoo droeg ook Hamlet zijn fatum niet ‘rein’ in eigen boezem, maar de omstandigheden hadden er haar deel aan. Het weefsel van 's menschen levenslot is altijd iets samengestelds, dat zich niet tot bepaalde factoren laat terugbrengen. - Dergelijke tooneelen vinden wij in het antieke drama niet.
Gij zult mij zeker niet ten kwade duiden, dat ik de andere vraag - welk karakter de oude Tragici aan het Fatum zelf toekennen? - slechts vluchtig behandel.
Vooreerst is het moeilijk te bepalen, wat zij voor hun deel omtrent het Fatum geloofd hebben, vooral bij den tamelijk ongeloovigen Euripides. In elk geval vinden wij bij hen geen wijsgeerig gevormd begrip van het Fatum. Bij Sophocles is het één met den wil der Goden. Bij

{==228==} {>>pagina-aanduiding<<}
Eschijlus heet Jupiter vrij, de God die spreekt en het is er, maar die ook op zijne beurt onderworpen is aan de lotsbeschikking der Furiën. Evenzoo is bij Euripides op de eene plaats Jupiter de beschikker van vele dingen, terwijl op de andere plaats het Noodlot, of de Noodzakelijkheid als wet, ook over de Goden regeert. Voorts worde wèl in het oog gehouden, dat zij in hunne stukken het Fatum opvoeren, òf in den vorm eener Godspraak, òf in de gestalte van een persoonlijke Godheid. Overigens, waar het, zooals in den persoon van Oedipus, een geheele familie vervolgt, wordt ten minste ondersteld, dat het een oud-vaderlijke schuld heeft te wreken, terwijl de mensch zich rechtstreeks het Fatum op den hals haalt door overmoed of hoogmoed - ‘het ongeluk der grootste menschen.’ In het kort: zij spreken wel van een streng, onverbiddelijk Noodlot, maar aan een blind Noodlot doen zij niet denken. Geraakten de Ouden soms verlegen met het verband tusschen de werking van het Fatum en 's menschen persoonlijkheid - Euripides laat reeds het koor in zijn Hippolytus zeggen: ‘De gedachten der Goden, wanneer ik ze mij voor den geest breng, ontheffen mij volkomen van droefheid. Doch meen ik ze te begrijpen, straks verliezen ze zich in 't duister, als ik het lot en de daden der stervelingen aanzie;’ - staan Fatum en Mensch bij de Ouden steeds dualistisch tegenover elkander, dan is dit au fond hetzelfde dualisme, waarin zich nog de Supranaturalisten, en als zoodanig indeterministen, bewegen, met hunne quaestie omtrent het verband tusschen het Godsbestuur en 's menschen vrijen wil.
Claudite iam rivos. - Ik ben blijde, dat ik hier eindigen kan: mijn brief heeft iets van een studie. Wilt

{==229==} {>>pagina-aanduiding<<}
ge nog weten, in welk een karakter het Fatum bij de overige Grieksche classici optreedt, dan zult ge het noodige kunnen vinden in het 2de en het 8ste deel van Van Limburg Brouwer's histoire de la civilisation morale et religieuse des Grecs. Vrees echter niet, dat gij mij te veel gevergd hebt. Kom gerust met uwe vragen; alles wat ik weet of meen te weten is u van harte gegund. Maar herinner u, dat ik geen literator van professie ben. Wie weet, hoe prof Cobet zou meesmuilen, indien hij dezen las.
Vale!
t.t.

kriegers.






{==230==} {>>pagina-aanduiding<<}

S. van Bergen aan Jan de Wit.

Amsterdam, 25 Sept. 66.

waarde jan!

Ik reken er op, dat gij de stellingen, in mijn vorigen brief vervat, van buiten kent, en val dus met de deur in 't huis.
't Is opmerkelijk, dat zoo vele menschen onkundig zijn van de waarde der dingen, die ze dagelijks noodig hebben. Menigeen draagt er zelfs roem op, en wil aardig zijn door zijne domheid te veinzen of te verraden. Nu schijnt 't mij nooit aardig toe, dom te wezen. Wie er anders over denken wil, ik laat hem zijne gedachten. Maar ik kan die wezenlijke of voorgewende onkunde niet verdragen. Wie niet noodig heeft voor zich zelven eenige berekening te maken, mag toch wel belang stellen in hetgeen verreweg de meerderheid der menschen ter harte gaat. 't Verraadt weinig kieschheid, weinig fijn gevoel, weinig barmhartigheid, zich onverschillig te toonen omtrent den prijs der dingen, die een noodzakelijk bestanddeel uitma-
{==231==} {>>pagina-aanduiding<<}
ken van ieders levensonderhoud. Maar wie van een bepaald inkomen leven moet, moet het weten voor zich zelven, opdat hij, naar het oud-hollandsch spreekwoord, de tering kunne zetten naar de nering. Ik wil u niet maken tot een ‘Jan Hen,’ die zich met alle dingen der huishouding bemoeit. Ieder heeft zijn eigen terrein, en de administratie der huishouding in engeren zin is het werk der vrouw. Maar om te weten, tot hoever gij kunt gaan met het gebruik van vleesch, boter, kaas enz., moet ge toch weten of een pond vleesch vier of acht dubbeltjes kost, of de prijs van de boter drie kwartjes is of zes, enz. Acht deze kennis niet gering. Gij hebt haar noodig, als ge eerlijk man wilt blijven, en al de ellende van schuld en zorgen wilt vermijden. Mij is menig huisgezin bekend, dat door onkunde in deze zaken ten gronde is gericht. 't Begon al dadelijk bij den opzet der huishouding. Men bestelde, sloeg in, liet halen allerlei dingen, noodige en onnoodige, zonder de kosten te berekenen. De vragen van fruitvrouw en poelier: ‘is er ook iets noodig?’ vond men zoo vereerend, dat men geen weigerend antwoord durfde geven. Dit ging een tijdlang goed. Maar daarna kwamen de rekeningen. De sommen vielen erg tegen: en de som der sommen was 
zoo groot, dat er aan geen betalen te denken viel. Toen keek de man zijne vrouw aan, en de vrouw haren man. De man wist niet, dat zalm en wild zoo duur waren; en de vrouw wist niet, dat wijn en sigaren zooveel kostten. Maar beiden kwamen tot de overtuiging, dat zij noch het een, noch het ander konden betalen. 't Verstandigste zou nu geweest zijn, hunne uitgaven in te krimpen. Maar dat gaat zoo moeilijk, als men eenmaal aan weelde gewend is. Buitendien, wat zouden de

{==232==} {>>pagina-aanduiding<<}
menschen er van zeggen? Zouden ze hen niet uitlachen? Want dat uitlachen is nog veel vreeselijker dan het gevoel van schuld. Zoo gingen zij voort op den ouden weg, zoo lang, totdat er niet meer werd gevraagd of er iets noodig was, en het noodige, dat zij bestelden, òf geweigerd, òf met de herinnering van een steeds openstaande rekening, gegeven werd.
Ik zal niet zeggen, dat het zoo met iedereen gaat, die onkundig van de waarde der benoodigdheden, zijn huishouding begint. Sommigen worden door schade spoedig wijs. Maar wie weet vooruit, hoe ver het gaan kan? En waartoe dient die schade, als gij het buiten haar doen kunt? Waartoe stelt gij u bloot aan allerlei bedriegerijen, waarvan gij het slachtoffer kunt zijn? Wat hebt ge er aan, zoo dikwijls een gek figuur te maken, indien niet voor anderen dan toch voor u zelven? Een mijner jonge vrienden, die pas zijne huishouding begonnen is, vertelde mij, dat hij turf moest opdoen, en naar den prijs vroeg. De turf boer antwoordde: vier en een half. De jonge man wist niet, of het centen, stuivers of guldens waren, en hoe vele turven hij voor die waarde kreeg. En hij schaamde zich 't te vragen. Daarom bestelde hij maar een paar duizend, en liet 't aan de genade van den turfboer over, hoe hij ze in rekening brengen zou. Zoo had hij zijn figuur voor den turfboer gered. Maar voor zich zelven? Onkunde is nooit goed. Zij is altijd schadelijk. Zij maakt veelal belachelijk. Daarom wacht u voor haar!
Doe zooveel mogelijk alles in 't groot op. Dat is mijn tweede stelregel. Er zijn dingen, waarop hij bezwaarlijk kan worden toegepast. Deze laat ik er natuurlijk bui-
{==233==} {>>pagina-aanduiding<<}
ten. Maar wat in 't groot kan opgedaan worden, neem dat niet in 't klein. Gij begrijpt de beteekenis van dezen raad. Van vele dingen zijn groote quantiteiten altijd goedkooper. Neem, om iets te noemen, in plaats van gedurig een pond suiker te bestellen, een heel suikerbrood; koop een baal rijst; leg een vat olie in den kelder, enz.; en gij zult zeker alles veel goedkooper hebben, dan wanneer gij 't bij kleine quantiteiten inslaat. Dat is zeer natuurlijk. De verkooper kan met minder winst op ieder deel volstaan, als het aantal deelen, dat hij te gelijk verkoopt, grooter is. Hij kan dan ook, wanneer het hem spoedig wordt betaald, des te eerder zijn geld weer omzetten. Zoo bevoordeelen kooper en verkooper elkander. Wij hebben geen recht om te klagen over de duurte der levensmiddelen, zoolang deze eenvoudige oeconomische regelen in den wind worden geslagen.
Meent ge evenwel, dat uwe financiën geene groote aankoopen zullen gedoogen, wat is er dan tegen, u te vereenigen met anderen, bij voorbeeld met uwe ringbroeders? Ge kent immers wel de coöperatieve vereenigingen van ambachtslieden en fabriekarbeiders. Hunne geringe inkomsten zijn hun tot dubbele schade. Zij kunnen slechts bij kleine quantiteiten koopen, en moeten daarom duurder betalen en zich met slechter waar tevreden stellen. Toch zal dit niet zoo blijven. Hier en daar zijn reeds vereenigingen opgericht, of zullen ze opgericht worden, van werklieden, die zich verbinden om wekelijks of maandelijks een bepaald sommetje bij te dragen, ten einde uit het alzoo gevormd kapitaal de dingen in het groot op te doen en onder elkander weer te verkoopen. Dat vind ik een uitnemende zaak. Maar dan moeten zij 't ook zelven doen, en

{==234==} {>>pagina-aanduiding<<}
niet door anderen geholpen worden. Er is meer welwillendheid dan doorzicht bij die philanthropon, die hun daarin de behulpzame hand komen bieden, en hun het eerste kapitaal willen voorschieten. Zij bedenken niet, dat zulk eene vereeniging hare levenskracht ontleent aan de energie der werklieden, en dat er niets meer doodend is voor die energie, dan het bewustzijn: wij staan onder voogdijschap en hebben schuld. Geef den werklieden het denkbeeld aan, en laat hen voorts zich zelven helpen. Laat hen zoo lang gezamenlijk opsparen, totdat ze, al is 't maar f 100 bij elkaar hebben, en laat hen daarmede beginnen. Dan zal hunne onderneming zeker gelukken en bloeien. En terwijl zij het voordeel zullen genieten van beter waar en minder geld, zal het bewustzijn, dit door eigen kracht tot stand gebracht te hebben, hen zedelijk verheffen.
Maar, ofschoon mijn brief al te lang dreigt te worden, moet ik nog iets zeggen over mijne laatste stelling, de gewichtigste van allen: neem niets op krediet. Ik bedoel daarmede niet, dat gij alles dadelijk uit de hand moet betalen, en geen maandelijksche of jaarlijksche rekeningen moogt hebben. Dat moogt ge wel, als het u gemakkelijker en den verkooper welgevallig is, mits ge maar verzekerd zijt, dat de betaling niet lang behoeft uit te blijven. Wie een vast inkomen heeft, zooals u in de toekomst wacht, dat in bepaalde termijnen wordt uitbetaald, kan eerst om de drie maanden de loopende rekeningen aanzuiveren. Of het geval moest plaats hebben, dat het tractement niet behoeft te strekken tot dekking van schuld, maar tot aankoop van hetgeen voor het volgend kwartaal noodig is - een geval, dat zeer zelden voorkomt onder de ambtenaren. Maar behalve deze uit-
{==235==} {>>pagina-aanduiding<<}
zondering raad ik u ten sterkste: neem nooit iets op krediet. Misschien klinkt u die raad heel vreemd van iemand, die als koopman zonder dat geen zaken kan doen. 't Is waar, ik erken ten volle de noodzakelijkheid en den zegen van 't krediet. Maar 't is ook waar, dat er dingen zijn, die, in beginsel goed, door misbruik gevaarlijk en schadelijk kunnen worden.
Misschien is er nooit een tijd geweest, waarin men zooveel over het krediet hoorde klagen als tegenwoordig. Vele werkbazen, winkeliers, kooplieden, verkeeren in de grootste geldverlegenheid, terwijl zij soms duizenden in hun boek hebben staan. En meent ge dat hunne schuldenaars meest onvermogende menschen zijn, die zelven met hun geld in de war zitten? Verre vandaar: de meeste behooren tot de gegoede klasse, tot de zeer deftige en rijke lui. En waarom betalen zij dan niet? vraagt gij. Daar zijn velerlei redenen voor. Sommigen zijn nonchalant, en hebben bij hun overvloed geen flauw besef van de geldverlegenheid, waarin hunne crediteuren kunnen verkeeren. Anderen vinden 't niet de moeite waard, kleine rekeningen te voldoen, en laten ze oploopen, jaren lang. Weer anderen maken rente van het geld, dat hun eigenlijk niet meer toekomt, en doen dus winst met eens andermans geld, zonder hem daarvoor schadeloos te stellen. Verdient dit niet de qualificatie van oneerlijk? Maar welke redenen er mogen bestaan of voorgewend worden, het misbruik, dat van het krediet wordt gemaakt, stort menigeen in 't ongeluk. Daar zit de werkbaas, peinzende, hoe hij aan het einde der week het loon zijner knechts bijeen zal krijgen. Hij heeft veel in zijn boek, niets in zijne handen. Hij is genoodzaakt te leenen: en gelukkig, als hij

{==236==} {>>pagina-aanduiding<<}
tegen matige interest nog geld krijgen kan. Daar verbeidt de winkelier of koopman met een kloppend hart den wissel, dien hij moet voldoen. Hij durft geen uitstel vragen, want dan verliest hij zijn krediet. Hadden zijne klanten hem betaald, hij zou ruim in het geld zitten. Maar nu... van den morgen tot den avond hoopt hij, dat men hem zijn geld, zijn eigen geld zal geven. 't Geschiedt niet: en toch op den dag moet hij den wissel voldoen. Maar waarom vraagt hij niet bescheidenlijk om betaling? zegt gij. Dat heeft hij misschien eenmaal gedaan; maar dat doet hij niet meer. Want men wordt boos en snauwt hem af en beleedigt hem grovelijk onder het verwijt, dat hij de beleediger is. En als hem eindelijk het geld gegeven wordt, of liever toegeworpen als een gift aan een bedelaar, dan weet hij voorgoed en verneemt het ten overvloede, dat hij de klandizie kwijt is. Wat is dat toch hard, onbillijk, onrechtvaardig, onbarmhartig! Ik weet er bijna geen woorden voor te vinden. Ieder eerlijk man moet er ten diepste verontwaardigd over worden. En als men bedenkt dat zulke lieden ook gevonden worden onder degenen, die de vooraanzitting hebben in raad en kerk, onder de voorstanders van bijbelgenootschap en zending, onder de vrienden van ‘Waarheid en Recht,’ dan is 't om het bloed naar 't hoofd te voelen stijgen, en geen rust te hebben, totdat ze openlijk aan de kaak zijn gesteld.
Zeg het voort, Jan! en predik het van de daken!
Waarlijk, de zaak is ernstig genoeg. En toch wordt zij door menigeen met onvergeeflijke lichtzinnigheid en bagatelle behandeld. Men kleedt zich zoo fraai mogelijk: men eet en drinkt zoo fijn mogelijk: men geeft diners en soupers: en dat alles zonder eenigen schroom ten koste van ande-
{==237==} {>>pagina-aanduiding<<}
ren, boven wie men zich verre verheven waant. 't Wordt zelfs door sommigen, voor chique gehouden, beren te hebben. Zij zijn er trotsch op en bluffen op hun krediet. Zij debiteeren er allerlei geestigheden over en juichen, ik geloof, den jongen Dumas toe, die op de vraag, waarom hij zijne rekeningen niet betaalde, ten antwoord gaf: de oude betaal ik niet, en de nieuwe laat ik oud worden. Een dergelijke, geestigheid ademt het volgende verhaal van een student, die zeer dweepte met zijn grap, en haar menigmaal vertelde. Op zekeren dag ontbood hij al zijne schuldeischers te zijnen huize. Één voor één liet hij hen boven komen, en gaf ieder op zijn beurt de verzekering, dat hij de eerste stond op de lijst dergenen, die bij de eerstvolgende gelegenheid hun geld ontvangen zouden. Maar dan moesten zij hem twee dingen beloven: vooreerst, dit voorrecht niet aan de andere schuldeischers bekend te maken, en ten andere, vóórdat hij hen weer riep, zich niet bij hem aan te melden. Overtraden zij een van deze of beide bepalingen, dan zou hun straf zijn, dat zij onmiddellijk onder aan de lijst werden geplaatst. Dat klinkt heel aardig; maar 't is zoo aardig niet. 't Is zoo aardig niet, noch voor de schuldeischers, die soms jaren lang moeten wachten en menige bange ure van geldverlegenheid doorstaan, noch voor de papa's, die hunne zoons tehuis krijgen in gezelschap van eenige beertjes, noch voor de patienten zelven, die, als er geen uitzicht is op erfenis of legaat, jaren lang moeten zwoegen, eer zij van hun inkomen zooveel hebben overgehouden om de schulden hunner jeugd te voldoen. Waarlijk, 't is zoo 
aardig niet, als het wel lijkt.
Ik wenschte, dat allen dit begrepen. Ik wenschte, dat

{==238==} {>>pagina-aanduiding<<}
zij inzagen, hoe ook het algemeen belang opgeofferd wordt aan hunne lichtzinnigheid, hoe door hunne schuld de prijzen der artikelen stijgen. Want de winkeliers en kooplieden moeten natuurlijk rekenen op de schade, die hun door het uitstel van betaling en kwade posten berokkend wordt, en daarom de prijzen hooger stellen. Dat weet men zeer goed: en met volkomen gerustheid laat men hen op betaling wachten, zeggende, dat zij er op gerekend en met dubbel krijt geschreven hebben. Maar te gelijker tijd vergeet men, dat gij en ik en honderden, die gewoon zijn op hun tijd te betalen, in die prijsverhooging moeten deelen, en dat, wanneer ook de leveranciers gedekt zijn, het algemeen toch zeer willekeurig en onverantwoordelijk benadeeld wordt. Is daar nu niets aan te doen? Kan de rechterlijke macht nu zulke dingen niet verhinderen? Als, in 't belang der maatschappij, dieverij en oplichterij worden gestraft, wat onderscheid is er tusschen die zonden en deze? Zou de staat niet evengoed kunnen waken, dat alle schulden aan particulieren worden betaald, als hij zorgt, dat zijn eigen vorderingen worden voldaan? Wat dunkt u, als eens ieder crediteur wettelijk verplicht werd, een waarschuwing te zenden aan zijn debiteur, om binnen een bepaalden tijd zijne schuld te voldoen, onder verbeurte zijner goederen, zou dat niet helpen?
Maar ik moet eindigen. Vergeef mij, dat ik vooral in het laatste gedeelte van mijn brief zooveel heb gezegd, dat weinig gelijkt op een raadgeving aan u. Toch was 't mij voornamelijk te doen om u eenige wenken te geven, waarvan de opvolging u met gegronde hoop op goed succes het schrale predikantstractement zou kunnen doen aanvaarden. Misschien vindt ge dezen brief wel wat al te huiselijk,

{==239==} {>>pagina-aanduiding<<}
en meent ge, dat oom zich te veel bemoeit met keuken en kelder, met de prijzen van boter, vleesch, kaas, turf en wat niet al. Misschien vindt ge 't haast al te belachelijk, zoo te schrijven aan een student. Maar ik verzeker u, dat ik 't om uw bestwil heb gedaan. En de zaak, waarover ik schreef, is toch eigenlijk verre van belachelijk. Integendeel, diep tragisch is zij. Menig traan wordt er in stilte geschreid om de verwaarloozing van eenvoudige regelen: menige ellende geleden, waarin de eene mensch den anderen stort. Dat moet anders worden. De maatschappij lijdt nog aan menig zedelijk gebrek. Wie voor haar iets zijn wil, heeft vooreerst nog handen vol werk. Hierom vind ik uwe roeping zoo heerlijk, dat zij in onmiddellijk verband staat met de verbetering en volmaking der maatschappij. Al leert het Christendom geen oeconomie, het heeft toch hart voor de behoeften der menschen, voor de nooden der armen, voor het algemeene welzijn. En al schat het 't aardsche goed op zich zelf laag, 't is alleen om er innerlijk los van te worden, om er een vrijer en onpartijdiger beheer over te kunnen voeren. Zoo verklaar ik het woord: zoek eerst het koninkrijk Gods, en alle dingen zullen u toqgeworpen worden. De godsdienst van Jezus zweeft evenmin in de lucht als hij zelf. Het christendom verliest zich niet in de geheimzinnige diepten des hemels, maar dringt door tot al de behoeften der werkelijkheid, en vindt daarin zijn levenselement. Het wil ook orde, welvaart, geluk, recht gebruik van den rijkdom, verheffing der lagere standen, veredeling van het volk - precies, wat de oeconomie wil. Wat de godsdienst in 't algemeen aangeeft, werkt de oeconomie in bijzonderheden uit. Beide hebben één doel: de ontwikkeling van al de voorwaarden,

{==240==} {>>pagina-aanduiding<<}
die de mensch in zich zelven vindt om waarachtig gelukkig te zijn. De godsdienst houdt zich bezig met het innerlijke: de oeconomie regelt het uitwendige. De godsdienst moet den akker bereiden, opdat de oeconomische regelen een goeden bodem vinden, om vrucht te dragen. De oeconomen kunnen niet buiten u; maar ook gij niet buiten de oeconomen. Stoffelijke en zedelijke welvaart - onze eeuw komt er meer en meer tot bewustzijn van - zijn in den grond der zaak één; niemand vermag de eerste te bevorderen zonder de laatste, noch heeft de laatste, zonder dat hem de andere toegeworpen wordt.
Welaan dan, aan den arbeid! Help een handje mee aan 't groote werk! Ik wilde spreken over uwe toekomst, uw geluk: en ik ben geëindigd met de toekomst der maatschappij, haar geluk. Ook deze twee zijn voor een man met een hart als gij, niet te scheiden. Als het u gelukt is in uwe aanstaande betrekking uw deel der maatschappij te doordringen met een beter, krachtiger, reiner geest, dan is uw geluk verzekerd; en niemand zal zich meer verblijden in uw heerlijk werk dan

uw oom,

s. van bergen.








{==241==} {>>pagina-aanduiding<<}

Jan de Wit aan Theodorus Lagerbeek.

Veldwijk, 1 September 66.

amice!

Het helpt mij niet of ik nog langer blijf turen op den datum van uw brief: 27 April wordt nooit iets anders dan 27 April. Vandaag schrijven we één September. Intusschen zijn er in ons werelddeel een koning, een hertog en een keurvorst onttroond en duizenden van brave burgers ontzield. Altemaal voorbereidselen tot het Pruisische dank- en zegefeest!... Gij zult er niet tegen hebben, als ik die verder laat rusten en zonder omwegen tot het beantwoorden van uw schrijven overga.
Dit is evenwel geen kinderspel. Zonder u juist een compliment te willen maken, verklaar ik dat gij mannetjesbrieven schrijft. Uw laatste epistel zweemde zelfs naar een proeve van vaderlijk schrijven. Dat het hierdoor in natuurlijkheid niet gewonnen heeft, is de natuurlijkheid zelve. Kan men, om met Erasmus te spreken, redelijkerwijs van een paard niet vergen dat het een grammatica zal bestu-
{==242==} {>>pagina-aanduiding<<}
deeren, evenmin is een vaderlijk schrijven van iemand te verwachten die geen vader en daarbij nog pas een jaar student-af is.
Gij zijt nu een blauwen maandag gouverneur, zegge huisonderwijzer, en hebt dus wat men met eenig optimisme een maatschappelijke positie zou kunnen noemen. Ik vrees, eerlijk gesproken, dat uwe beenen er ook al niet op aangelegd zijn, de weelde van zulk eene positie te dragen. Ik vrees, Theodoor, dat de eerste liefde voor het Schulmeistern u te machtig is. Het moge voor uwe vanouds vermaarde goedhartigheid pleiten, dat gij mij en mijn ‘kring’ van een door u ondersteld ‘eenzijdig oordeel’ wilt genezen; dat gij te dien einde ‘met eenige uitvoerigheid’ schrijft; dat gij hiervan ‘eenige nuttigheid’ wacht voor mij en genoemden kring. Maar hoewel een minder week gemoed dan het mijne door zooveel bezorgdheid zou kunnen getroffen worden, is het niettemin een feit, dat gij, door strekking en toon van uw schrijven, een singulierlijk potsierlijken indruk op mij hebt gemaakt.
Pas een jaartje van de academie, en reeds een gids en beschermer van de lieve academiejeugd! Het was, meende ik, om te proesten. Later op den dag evenwel schoot mijn gemoed vol. Quantum mutatus ab illo, dacht ik. Was dit verkeerd? Doch gij weet beter dan iemand, amice, welk een oolijke jongen gij tot aan uw promotie zijt geweest. Feller dan gij kon geen schepsel alle censuur over ons corps belachen en bestrijden. In 't karikeeren van buitencorpsche mogendheden hadt gij uw meester niet. Een lust was het, u te hooren doorslaan over de onfeilbaarheid, onschendbaarheid, en wat niet al, van de voor-
{==243==} {>>pagina-aanduiding<<}
treffelijken die gij thans min of meer verrassend ‘mijn kring’ noemt. Trouw aan het corps quand-même, al zou dat corps den schromelijksten onzin tot wet verheffen, dat was uwe leus. In geen geval vond een aanmerking over ons en het onze bij u genade, als zij van particulieren, alias ploerten kwam. Weg met al wat naar interventie geleek. Wij wisten het, en niemand wist het dan wij.
Thans praat gij over de jongelui alsof ze waarachtig het personeel van een kinderkamer waren. Thans meent gij, dat wij de terechtwijzing van Dourrhy's en Vlamstra's behoeven. Is dit geen kolossale verandering?
Ja, zei Kees Van Effen, met wien ik, onder inachtneming van het nomina odiosa, over de quaestie sprak. Ja, zei hij, verandering van batterij en vaandel, maar niet van karakter. De studentikoziteit die in het Lilliput van 't academieland niets minder dan het universum of op zijn minst een heilige vrijstad ziet; de studentikoziteit die de jongelui niet bepaald voor hemelingen houdt, doch wel voor wezens die boven alle aardsche wetten behalve van hun corps verheven zijn; de studentikoziteit die 't Iö Vivat als 's levens hooglied eert en geen edeler plichten kent dan te zwetsen over en voor de eer van 't corps; die studentikoziteit, meende Kees, is een fraaie naam voor een leelijke zaak, een beginsel van Spiessbürgerthum, een kiem van echte, onvervalschte ploertenpedanterie, een onbedriegelijk voorteeken van maatschappelijk coteriegekraai, van politiek despotisme, van clericalisme en Joost weet wat nog al meer.
Zou Kees gelijk hebben? 't Is waar, ze houden hem in Utrecht voor pedant. Dat gaat gewoonlijk over en weer.

{==244==} {>>pagina-aanduiding<<}
Zou de pedanterie, of dat wat zoo genoemd wordt, aan onzen lieven leeftijd eigen zijn? 't Is mogelijk. Opmerkelijk blijft het dat de meeste luî, als ze de academie achter den rug hebben, een gansch anderen kijk op de dingen krijgen. Zijn wij aan de academie gek, of worden wij 't later? Onwillekeurig komt een mensch tot zulke vragen. Het verstandigst zal 't mogelijk nog zijn, 't verschil te deelen. Eerst zijn we wellicht wat heel luchthartig, daarna wat heel zwaartillend. Waarschijnlijk is dan ook het laatste mijn voorland. Ik zal het afwachten.
Voorloopig neem ik de vrijheid, u te waarschuwen gelijk gij 't mij en mijn ‘kring’ doet. Zorg dat de gouverneursbetrekking u niet ouwelijk make vóór den tijd. Zorg dat uw stijl niet vermoord worde door het letterkundig genootschap, in welks Aprilnotulen ge mij een kijkje hebt gegund. (Die conjunctivi en dit ‘welks’ ontluiken onder den invloed uwer deftigheid). Blijf me verder met uw ‘trouwens’ en andere sierlijke stopwoorden van het lijf. Werk, in aller gratiën naam, met uw ‘waarde Jan’ niet te veel op mijn zenuwen. Drink van avond een glaasje poenitet, als ge uw stukjes in den almanak hebt herlezen; en lees thans met klimmende verbazing mijn verder antwoord op uw brief, o waardste Theodoor!

Het eenzijdig oordeel, waarvoor gij zegt te vreezen, betreft den heer Cd. Busken Huet. Gelijk wijlen de Samaritanen hun Simon, zoo zouden de tegenwoordige Leidsche jongeluî den heer Huet aanhangen ‘van den kleinen tot den grooten.’ 't Is wel aardig bedacht, doch meer dan een bedenksel is het ook niet. De voorstelling die gij u omtrent gemelde jongeluî hebt gevormd is deels te

{==245==} {>>pagina-aanduiding<<}
vleiend voor hen, deels te weinig vereerend. Luister eens:
Toen Multatuli, een jaar of wat geleden, in de stadsgehoorzaal alhier een voordracht hield, waren er, naar men mij verzekert, van de vijfhonderd jongeluî wel vijftig opgekomen om hem te hooren. Vóór een paar winters heeft Pierson hier gelezen, en de jongeluî waren in zeer bescheiden getale tegenwoordig. Laat Huet als spreker hier verschijnen - ik zou niet gaarne een glas drinken op ieder vijftigtal van zoo grooten als kleinen der absente jongeluî. De voorstanders van Huet moeten zich omtrent dat ‘aanhangen’ geen illusiën maken, en voor de Dourrhy's en consorten behoeft het geen schrikbeeld te zijn. Misschien zegt gij, dat lezingen lezingen blijven. Ik spreek het niet tegen, maar wat wilt ge?
Heeft niet ten vorigen jare een ‘geacht’ lid van onze Tweede Kamer verklaard, en staat het niet gedrukt in het Bijblad, dat ZEd. de geschriften van de heeren Pierson, Huet, Réville enz. niet kende? En zoudt gij niet weten dat het timmerhout, waaruit de tijdgeest zulke kamerleden maakt, in overvloed aan de academiën voorhanden is? Maar mijn beste, gij zijt toch ook student geweest, hebt mogelijk, schoon als een goed betaler te boek staande, nog niet eens al uw studentenrekeningen voldaan, en kent gij de kaart van het land al zoo weinig meer?
Zijn ze reeds weggewischt uit uw memorie, al die mannekens met hersenen van pâté de foie gras, waarover gij tot schreiens toe gelachen hebt? De vele edelen en helden die het leeuwenmerg, door Achilles als voedsel gebruikt, hoogstens voor een nieuwe soort van pommade zouden goedgekeurd hebben? De geweldigen met groote

{==246==} {>>pagina-aanduiding<<}
pretentiën en kleine zielen, de welgelukzaligen van Paul de Kock en Parni, de hoogbeschaafden van wie Heinrich Heine zich vol verachting als van Grobianen zou hebben afgewend, al bladeren ze een enkelen keer in zijn Buch der Lieder? - Hebt gij ze al vergeten, het is een felicitatie waard; niettemin, ze bestaan tot heden, en aan hunne procreatie komt nog vooreerst geen einde. Onder deze lieden nu zijn aristocraten, zegt men, en één democratische ademtocht des heeren Huet bezorgt hun de koorts. Onder hen zijn parvenu's van onaanzienlijk allooi, en meer dan om V. Lennep's zuchten ze om Huet's geschrijf. Liever dan den laatstgenoemde aan te hangen, zouden ze hem, denk ik, ophangen, als zij er den moed en de gelegenheid toe hadden.
Nu, en wat hebben we dan al zoo verder? Dan hebben wij de verstandige, de positieve jongeluî, en onder hen zijn vele juristen, philosofen en medici. Aanhangers van Huet? 't Zal zoo'n vaart niet loopen. Gij moet denken, al de wateren der zee spoelen van het voorhoofd des gewezen predikants het teeken van twaalfjarigen dienst niet af. Eens dominé, blijft dominé! Van zoo iemand zijn de positieven niet gediend. Hun eigen vader was of is wellicht dominé? Doet niets af; men kan een dominé vader noemen, doch men leest een dominé niet. 't Is al wel dat men geen courant kan opnemen, zonder zich te bedroeven over al 't papier en den inkt die aan theologische advertentiën worden vermorst. Leve de oeconomie, kleve de hygiène, de industrie! - Wat heeft Huet over al deze dingen te zeggen? En al had hij er wat over, kan er iets goeds komen uit het Nazareth, of beter nog Lazareth der kerk, zelfs der Walsche?.... Afgepraat! - Neen,

{==247==} {>>pagina-aanduiding<<}
wacht even, Huet's literaire critiek?.... Een mensch zal bij literaire critiek niet leven, zeggen de positieven. Afgepraat! -
Hoe meer ik over uw vergelijking denk, amice, te minder bevalt ze mij. Met een analyse van ons corps zal ik niet voortgaan, ik mocht iets van een landverrader krijgen. Nog dit slechts: gaarne geloof ik dat er bij niet weinigen onzer een warme sympathie bestaat voor sommige edele denkbeelden, tot wier welsprekendste tolken Huet behoort. Zonder twijfel kunnen de ex-theologen in hem nog iets meer en hoogers zien dan den banierdrager der anti-kerkelijke partij. Om menige schoone bladzijde zijner pen zal en moet hij bij velen in eere blijven. Ik ken er die in der tijd voor hem door 't vuur zouden hebben geloopen, hem trouw zouden zijn gebleven tot den dood, ware hij blijven werken en strijden voor wat hij jaren lang het hoogste goed der menschheid achtte. Dit een en ander belet niet, dat uw aanhangershistorie een fictie is. Ik wil er niet op drukken, dat in een Leidsche courant van anno 1865 werd gevraagd, of iemand der jongeluî ook bij vergissing het esprit de corps in den zak had gestoken. Ik wil op geen fracties en sekten wijzen van vroeger en later tijd. Ik beweer alleen, dat een unanimiteit, als gij bedoelt, nooit bestaan heeft en nimmer bestaan zal. Derhalve, indien gij u niet hebt laten verschalken door de zucht om tegenover mij met een bijbelsch citaat aan te komen - citaten zijn gevaarlijke dingen - dan weet ik niet wie of wat u de bedoelde legende in 't hoofd heeft gebracht. Of 't moest wezen dat gij zelf voor een poos door Huet zijt ‘betooverd’ geworden, toen hij goedvond te verzekeren dat ‘in de zaak van Pierson tegen

{==248==} {>>pagina-aanduiding<<}
Réville het jong en vrijzinnig Nederland in den grond zijns harten Pierson toejuichte.’ Niet onmogelijk hebt gij, dit lezende, gedacht: de zaak van Pierson is die van Huet; het jong en vrijzinnig Nederland wordt, onder anderen, door de studenten mijner oude academiestad vertegenwoordigd; ergo... Maar ik kan toch ook moeilijk gelooven, dat gij 't met Huet's verzekeringen zoo ernstig nemen zoudt. Gij weet beter dan ik, dat ze berekend zijn op knaleffect. Ze hebben, om met Huet zelven te spreken, iets heterogeen-tooneelmatigs, of wilt ge, iets homogeen-V. Bismarckdiplomatieks. Ze doen denken aan de tactiek om in snorkende proclamatiën, dagbladartikelen enz. hoog op te geven van een volksstemming die feitelijk niet bestaat, maar als mythische figuur aan een niet zeer edele politiek dienst kan doen.
Voor dergelijke gaatjes zult gij, amice, u toch niet laten vangen. Evenals uw vriend Dourrhy houdt gij beweren en bewijzen voor twee. Indien de helft waar was van hetgeen Huet te hooi en te gras zoo al verzekerd heeft, hij zelf zou de helft knapper moeten zijn dan hij nu is. Hij moest meer gestudeerd en meer met allerlei menschen omgegaan hebben. Huet spreekt met de hem eigen Ik-ben-ikheid over den hofkring en over den kring onzer naai- en breischolen. Hij kon evengoed spreken over... alle andere kringen en dingen waarvan hij niets ter wereld weet. Ook zal hij dit doen, zoodra 't hem goeddunkt. Zoo is nu eenmaal zijne liefhebberij.
Maar juist hierom is zijn krediet bij niet weinig jongeluî aan 't zinken. Iets wonderlijks ligt daarin niet. Gij, mijn vriend, hebt tijdens uwe academiejaren meermalen een zwaar hoofd gehad over uwe professoren. Met rechtmatige

{==249==} {>>pagina-aanduiding<<}
droefheid zaagt gij hunne gebreken en die van hun onderwijs. Gij zoudt intusschen niet geduld hebben, dat een particulier hen in 't ootje nam. Meent gij bijgeval, dat het tegenwoordig geslacht zal applaudisseeren als Mijnheer Huet zich over hun faculteit vroolijk maakt? Gelooft gij dan, dat de theologen b.v. niet evengoed den afstand kennen tusschen Scholten en Huet als tusschen Ferdinand Baur en Bruno Bauer? Dat de juristen niet al het beunhazige gevoelen van Huet's politieke en polemische vertoogen in cis- en transatlantische bladen? Dat de literatoren niet weergaasch goed weten, dat het iets anders is een historicus te zijn als b.v. Fruin of Dozij, iets anders, met veel ostentatie een Ada van Holland te schrijven als de kunstkronijkpremie van dien naam?
Gij, amice, hebt op menige jool met of zonder oeil de perdrix veel indrukwekkends gezegd over waarheids- en vrijheidsliefde en wat daar verder volgt. Wee intusschen den ploert, die alles zei wat hem voor zijn mond kwam. Gij zoudt hem verzocht hebben, den student te laten wat des studenten is. Meent gij dat uw voormalige broeders op dit punt een ander régime volgen? Dat zij het recht om alles te zeggen aan Huet afstaan? Waarschijnlijker is het, dat hun een stil gevoel bekruipt, als ware deze heer in levenden lijve een bloedige satire op hun eigen vrijheidsidee. Waarschijnlijker dat ze op een camaraderie met hem niet bijster gesteld zijn. Waarschijnlijk in hooge mate dat ze een maatschappij ongenietbaar zullen vinden, waar menschen van om en bij de veertig jaren zich boven de wetten der groote samenleving verheven achten, als waren zij nog student.
Het wordt nu tijd om op de discussie van uw letter-
{==250==} {>>pagina-aanduiding<<}
kundig genootschap te komen. Op dien drukken Vrijdagavond waarvan gij schrijft, is er door uw vrienden, met veel ijver en minder teederheid, naar 't geheim van Huet's populariteit gezocht. Het bestaan dier populariteit werd dus aangenomen. Met welk recht, mocht ik zoo vragen. Wat is populariteit? Het zou mij aangenaam zijn geweest, dit van een der sprekers te vernemen. Sommigen hunner schijnen populair worden gelijk te stellen met ‘de man worden.’ Ook deze uitdrukking is intusschen zoo helder als het Leidsche grachtwater. Sinds ik weet dat Herder van Lessing gezegd heeft: ‘er war ein Mann,’ begrijp ik eenigszins wat het beteekent een man te zijn. Maar wat beduidt het ‘de man’ te worden? Indien dit hetzelfde is als populair worden, nog eens dan: wat is populair? Ik heb er Voltaire's Dictionnaire Philosophique op nageslagen. Geen antwoord. Ik raadpleegde Krug's Encyclopädisch-philosophisches Lexicon. Een antwoord dat mij niet verder bracht. Want dat populair met populus in verband staat en populair schrijven niet gemakkelijk is, dat wist ik lang vóór dezen. Door de buitenlanders ongetroost heengezonden ben ik tot mijne landgenooten gegaan. Het had, ik beken het, mijn eerste gang moeten zijn; maar zoo is nu eenmaal een mensch, een Hollandsch mensch wel te weten. Ik ben dan bij onzen landgenoot Nicolaas Beets te recht gekomen, namelijk, bij zijn verhandeling over het populaire.
Al dadelijk zag ik, dat Beets onderscheid maakt tusschen een populairen stijl en een populairen toon. De eerste heeft ten gevolge dat men verstaan, de andere dat men gelezen of aangehoord wordt. Zeer veel, zegt hij, is er door zeer velen ten allen tijde voor de oogen en onder de

{==251==} {>>pagina-aanduiding<<}
ooren des volks gebracht dat waarlijk niet gezegd kon worden, aan onverstaanbaarheid mank te gaan. Maar het volk luisterde niet; maar het volk verroerde zich niet; maar het volk had er geen ooren naar. Waar haperde het? En ik, die populair wil wezen, hoe ontkom ik aan dezen vloek?
Het antwoord van Beets luidt: Niet door tot kunstgrepen uw toevlucht te nemen. Niet door - - maar laat Beets ons voor 't oogenblik alleen zeggen waardoor dan wel. Goed, ziehier het antwoord:
‘Het instrument van den populairen toon is het volledig, is het welbesnaard menschelijk hart.’
En verder: ‘Het is niet voor het Volk wat niet is voor den Mensch, wat niet komt van den Mensch als zoodanig. Laat de Mensch spreken... in de eerste plaats de Mensch. Onverminkt, onbeschadigd Niet een wezen door eenzijdige ontwikkeling van een enkel vermogen (b.v. het vermogen om vreterij in de populieren te zien, Theodoor!) ten koste van het geheel, tot een carricatuur der menschheid vervreemd.’
Indien het algemeen-menschelijke in ons niet is, indien wij niet met de menschheid leven en gevoelen, lijden en genieten, hopen en vreezen, vragen en klagen, bidden en zoeken; indien wij geen God behoeven voor ons hart, geen hart hebben voor onzen God; indien onze beschaving ons iets gegeven doch meer bedorven heeft - dan deugen we, volgens Beets, nog voor elke wereld ‘waar men het doen kan met den vervormden, met den conventioneelen mensch; we zijn nog goed genoeg voor de geleerde wareld, voor de kunstwareld, voor de groote wareld die klein is; maar voor de groote wareld die groot is, voor de wareld

{==252==} {>>pagina-aanduiding<<}
der Menschen, voor de wareld des Volks zijn wij verloren.’
Het werd mij duidelijk, Theodoor, onze Beets heeft een andere opvatting van populariteit dan gij en uwe vrienden. Volgens de zijne is Huet, de latere Huet althans, niet populair, dit staat vast. De vraag is nu: kan men het woord in quaestie in meer dan één zin gebruiken? Kan men van iemand over wien veel gepraat wordt zeggen: hij is populair? Is V. Bismarck populair? Was hij het vóór den jongsten oorlog toen allen over hem spraken, de meesten hem vreesden, niet weinigen hem verwenschten? Ik zal het misschien niet beleven dat het Nederlandsch Woordenboek zijn licht laat schijnen in voce populair. Houd mij thans mijn uitweiding ten goede. Mogelijk vindt ge ze heel onnoozel. Ik ben met het woord populair altijd in de war geweest. In elk geval moogt gij er mij vriendelijk op aanzien, dat ik u een paar schoone volzinnen van Beets weer onder 't oog heb gebracht. Daar komt mij een woord van den ouden Géruzez te binnen: ‘Je ne lis plus les journaux; j'aime mieux relire Tacite, j'y trouve beaucoup de nouvelles.’ Ik zou er toe kunnen komen om met zeer vrije vertaling hem na te zeggen: Ik lees geen vlugmaren van het jonge vrijzinnige Holland meer. Liever lees en herlees ik mijn classieken Beets; ik vind er altijd veel schoons en edels.

{==253==} {>>pagina-aanduiding<<}

Leiden, 6 October.

Alweer ruim een maand verder. Wie kon ook denken dat gij bezig waart uw reiskoffer te pakken, toen ik op den eersten van herfstmaand aan u zat te schrijven! In de hoop, spoedig iets van u en uw reisavonturen te hooren vat ik den draad van mijn geschrijf weer op..... waar ik dien liet liggen? Zooals gij 't nemen wilt. Gij zult mij althans nog eenmaal over Huet moeten hooren. Ik heb zijn stuk over Klaasje Zevenster gelezen, ook de brochure van Henry Van Meerbeke, ook die van den ongenoemden uitvinder der wellust-intrigue. Over een en ander nog een woord; ik kan voorloopig over niets anders denken en schrijven dan over critici en critiek.
Het stuk van Huet (Ernst of Kortswijl?) zou alleen voldoende zijn om volkomen te rechtvaardigen al wat uw vrienden van hem hebben gezegd. Het zet de kroon op al zijn vroegere impertinentiën. Na de lezing is men geneigd, van hem te verklaren, wat hij zelf, desnoods, aangaande V. Lennep zou willen getuigen: ‘Verbeeld u toch niet dat hij een ernstig schrijver is..... Zijn eenig oogmerk is.... in den bijval eener glimlachende menigte voedsel te vinden voor zijne eigenliefde.’ Lees de recensie van Huet, van den man die zich beurtelings zoo boos en bedroefd kan aanstellen over het lage peil van het schoonheids- waarheids- en zedelijkheidsgevoel des Nederlandschen volks. Lees de vele bladzijden van dezen boetprediker, dezen hervormer, dezen martelaar in eigen schatting - en zeg mij of onder den invloed dier lectuur uw liefde voor hetgeen waar en goed en schoon is, versterkt wordt; of

{==254==} {>>pagina-aanduiding<<}
er staal in uw bloed komt, of gij de ingrediënten voelt werken, die er noodig zijn om ‘een edel schepsel’ te vormen. Het is mogelijk dat dit alles plaats heeft. Maar dan zal het zijn door de wet der reactie. Men kan in een speelzaal en in een kroeg liefde opdoen voor matigheid.
Een tragisch-comischen indruk moet, dunkt mij, de figuur van den Bloemendaalschen criticus maken op ieder die zijn laatste recensie leest en niet tot de claqueurs behoort, die na elk obligaat van den meester met een Hosannah invallen. Het is moeilijk te zeggen of men in die recensie met moedwil te doen heeft, dan wel met verregaande distractie. Zoo luidt het, bij voorbeeld, in den aanhef van dat geschrift: ‘Voorzigtigheid en billijkheid maken het tot een pligt dit boek met onderscheiding te bejegenen.’ Onmiddellijk daarop krijgt gij te lezen wat Huet ‘het vermakelijk stramien’ noemt, waarop Klaasje Zevenster's ‘droefgeestige lotgevallen zijn geborduurd,’ doch wat niet anders is dan een parodieerend borduursel van den quasireferent zelven. In deze regels, die verbeelden moeten het resumé van Klaasje's geschiedenis te geven, zoekt men vruchteloos een zweem van billijkheid. De aanhef is een persifflage van V. Lennep's zoogenoemde belangstelling in vondelingen; het einde, een bespotting van een sterfbed. Voor het overige heeft men hier te doen met een doorloopende charge, met een te baat nemen van al wat op de lachspieren kan werken, met een gebruikmaken van allerlei kunstjes die een degelijk man tegen de borst stuiten. Gij weet, welke kunstjes ik bedoel. Stel dat een dichter zegt: ‘Dat droomde uw moeder niet’.... en dat een verslaggever ons nu verhaalt dat de oude Mevrouw - Strauss, bij voorbeeld, volgens den dichter dit of dat niet

{==255==} {>>pagina-aanduiding<<}
droomde. Dan heeft die verslaggever een goedkoope aardigheid gedebiteerd, en tevens getoond dat hij niet den dichter waardeeren maar zich zelven den roem van geestigheid bezorgen wilde. Aan zulke geestigheid gelooft evenwel geen enkel man van geest meer. Hij die er van leven moet is tot de diaconie vervallen of op weg daarheen. Het komt mij voor, dat de heer Huet sinds eenigen tijd zich op dien weg bevindt. Hij zoekt zijn kracht in zijne zwakheid.
In geen stuk komen ook zijn overige gebreken zoo sterk uit als in hetgeen ons thans bezig houdt. De man die hier, gelijk overal, als tusschen de regels wil doen doorlezen dat hij eigenlijk de eenige in Nederland is die de puntjes boven de i kan en durft zetten; de man die ook vermoedelijk een Paulus had kunnen worden, ware hem altijd een Barnabas ter zijde geweest (en hadde hij naar dien geluisterd); de op zich zelven verliefde waarheidsapostel wordt hier door overdrijving en eenzijdigheid tot uitspraken verleid, waaraan geen verstandig mensch geloof kan hechten. De eeuwige strijder voor de heilige rechten der heilige aesthetica geeft hier een paar phrasen, die in leelijkheid en onkieschheid haar wedergade nauw hebben in de literatuur van den dag. De beschaafde en fijn georganiseerde, wiens zenuwen zoo gevoelig worden aangedaan als hij iets leest wat ruw en plomp is, wordt hier insolent tot vertrappen van de eerste regelen der welvoegelijkheid toe. ‘On peut dire que cette plume crache la personalité à tout propos.’ De onbevoordeelde die aan alle dogmatisme den doodsteek zou willen geven; de criticus die op een medaille voor zijn objectiviteit schijnt aanspraak te maken; de onpartijdige die, zoo er een instituut ter opleiding van Voraus

{==256==} {>>pagina-aanduiding<<}
setzunglosen bestond, om de betrekking van Generaal-Superintendent aan die inrichting zou solliciteeren, hij laat zich hier door zijn dogma van eigen maaksel ‘de apologie van het patriciaat’ het oog der critiek uitsteken. De edele humanist die zoo wars is van alle ketterjacht en verdachtmaking, schroomt niet, den heer V. Lennep in zijn karakter aan te tasten. Het is niet de eerste maal, dat de rechtvaardige van Bloemendaal in het openbaar vol dankbare vreugde schijnt te betuigen dat hij zoo waarheidlievend, zoo kunstlievend, zoo zedelijk en ernstig is, en niet als die anderen, huurlingen, knoeiers, dubbelhartigen enz. Maar ditmaal gaat hij wat heel uitvoerig en luidruchtig te werk. Evenals menschen die overal het geluk uitkraaien, waarvan wel de mond doch niet het hart vol is.
De insinuaties tegen V. Lennep hebben mij het meest gehinderd. Ze gaan alle perken der humaniteit te buiten. Al de andere grieven door mij opgenoemd, en van wier gegrondheid een vluchtige lezing der brochure u reeds kan overtuigen, ze zijn niets in vergelijking met de grieve tegen zoodanige karakterteekening van den auteur als waaraan Huet zich heeft schuldig gemaakt. Ziehier en oordeel:
V. Lennep is als een ‘die in den grond van zijn hart het leven als eene farce beschouwt,’ zegt Huet.
‘Na de patriciërs is er voor den heer V. Lennep niets verhevener op aarde dan de adel,’ zegt Huet.
Een ‘karakterlooze officier,’ een ‘statige malloot,’ een man die ‘eenigzins uit de hoogte gezien een volmaakte nul’ is, een jonge dame ‘voor wie elke soort van hoogachting onmogelijk is’ enz. enz., dat zijn de lieden in welke de heer V. Lennep ‘opgaat,’ zegt Huet.

{==257==} {>>pagina-aanduiding<<}

Het is tusschen hem en hen ‘louter amour en inklinatie,’ zegt Huet.
In de meening van sommigen dat V. Lennep's roman een oorlogsverklaring aan de prostitutie bevat ‘is ongetwijfeld iets vreemds, iets dat tot meesmuilen stemt,’ zegt Huet.
Men is voorbarig geweest, op grond van des derden deels tweede stuk, den schrijver het verwijt van zedeloosheid ‘naar het achtbare hoofd te slingeren,’ zegt Huet. (‘achtbare’ hoofd, zegt Huet. Gij zult zoo goed zijn, daarop vooral te letten.)
Indien men hem dwingt zijn geheele meening te zeggen, dan beweert hij dat V. Lennep geen protest tegen prostitutie kon inbrengen zonder zich illusiën te maken omtrent zijn gezag, zegt Huet.
‘Indien men mij dwingt,’ zegt hij. Inderdaad, dit is karakteristiek. Indien men mij dwingt: maar niemand dwingt hem, niemand ter wereld. Ook valt de heer Huet hier uit zijn heldenrol. Wie had geloofd dat zulk een verheven, onafhankelijk karakter zich zou laten dwingen? Wat beteekent dan dit ‘indien men mij dwingt?’ Wat het beteekent?.... Het is een beweging van Huet's beter ik, die in de geboorte wordt gesmoord. Het is een gevoel van schaamte over de schandelijke taal die hij tegenover een ouden man voeren gaat. Het is een slag dien hij zich zelven in het aangezicht geeft. Het is.... onuitsprekelijk treurig. ‘Indien men mij dwingt’ - maar Theodoor, men wordt bang voor zulk een mensch. Hier zijn wij aan de grens van alle comische effect. Hier vaart een Schauer door de ziel. Het is als hebben wij een bezetene voor ons, een die in de stilte van zijn schrijfvertrek met een macht

{==258==} {>>pagina-aanduiding<<}
buiten hem meent te worstelen, terwijl inderdaad een helsch gebroed van booze geesten binnen in hem zijn vreeselijk spel met hem speelt.
Wat zegt gij intusschen van het portret dat de heer Huet aan 't publiek heeft overhandigd? Waarschijnlijk meent gij, dat na jaar en dag door de Maatschappij van Nederlandsche Letterkunde voor een beter zal gezorgd worden. En wat zou de heer V. Lennep er van zeggen? Waarschijnlijk niets, meent gij. Ik geloof hetzelfde. Ér zijn beleedigingen waarvoor men geen naam en geen antwoord heeft. Mocht ik voor V. Lennep antwoorden, ik zou aan Monsieur Huet vragen, wat M. Sainte-Beuve eenmaal vroeg aan M. De Portmartin:
‘Savez vous Monsieur, que si vous n'étiez pas un homme léger qui ne pèse pas ses paroles, vous seriez un calomniateur?’
En nu, Theodoor, zult gij van uwe vrees, dat ik tot Huet's gezworen aanhangers behoor, vermoedelijk wel genezen zijn. Wees zoo goed, mij ook over andere onderwerpen nog wat aan te hooren.
Pas van uw reisje teruggekomen, hebt gij zeker het verzet van Henry V. Meerbeke tegen Huet's critiek nog niet gelezen. Er wacht u dan nog een genot. Beide, de gebreken en deugden van V. Lennep's roman, worden door V. Meerbeke uitmuntend in 't licht gesteld. Gelukkig in zijn bewijsvoering, kloek in zijn aanmerkingen, slaat hij bij een en ander een humanen toon aan. In zijn loftuiting is geen benauwende wierookgeur; zijn afkeuringen rieken niet naar donderbussen. Niets tooneelmatigs is er in dezen recensent. Hij schreeuwt niet over beleedigde aesthetiek, als stond of viel de wereld met

{==259==} {>>pagina-aanduiding<<}
een of andere aesthetica. Hij is verstandig en eenvoudig genoeg, om het heil des menschdoms niet van een Messias in het rijk der kunst te verwachten. Hij behoort niet tot die martiale critici op cothurnen of stelten, onder wier misbaar en gedreun de planken van het soliedste tooneel zouden buigen en barsten. In V. Meerbeke's brochure ademt zoowel een gezond verstand als een warm hart. Men hoort er een man in spreken, die zijn vaderland liefheeft zonder Spiessbürger te zijn. Een man die vrijheid wil, maar geen brutaliteit. Een man die het gevaarlijke inziet van de wegen, waarop een zich noemend jong Holland bezig is te verdwalen. Een man die mannendeugd wil, en geen persifflages gelijk Huet zich veroorlooft omtrent ‘soortgelijke deugd als eigen was aan Van Alphen's kleinen Kornelis, die een glas gebroken had en zijne mama niet wilde bedriegen.’
Zulke mannen hebben wij noodig. Ik voor mij althans verkies hen boven die vrijzinnigen, die de goede dagen van den Berlijnschen Nicolaï schijnen terug te wenschen, toen men de vrijheid proclameerde voor heidenen, Turken en Joden en allen van wie men geen last had, maar in elk christenmensch van eenige résistance een schavuit zag of een idioot. Ik ben bang voor de heldhaftigen, die zoo luide hun afkeer betuigen van de bedoelde Kornelisdeugd. Waar zal het heen, als de jongens hun mama wél willen bedriegen? Als ze straks even welwillend worden jegens papa? Ook De Génestet heeft zich, ik weet het, over dien Kornelis warm gemaakt; maar bij hem was het een onschuldige scherts. Toch zou hij die hebben teruggehouden, ware het vermoeden bij hem ontstaan, dat er ten dezen iets broeiends in de lucht was. Het kwam hem niet in den zin, dat de afkeer van Kornelis bij velen aan het be-
{==260==} {>>pagina-aanduiding<<}
gin der lijn wordt gevonden, aan wier einde de sympathie voor Frans Moor wordt geëischt.
Toch was en is het zoo. Veel van hetgeen bij de ouden (en ook bij het jonge Holland, gelijk ik het geruimen tijd heb begrepen) voor deugd gold, heet bij het jonge Holland (of jongere, of jongste? men raakt er mee in de war) kortweg vooroordeel. Waar eindigen de vooroordeelen, en waar begint de wijsheid van dit geslacht? Wee ons, zou ik denken, als hare heerschappij een aanvang neemt! Het zal een schrikbewind wezen, zonder eenig anderen troost dan dat gestrenge meesters niet lang regeeren. De orkaan van een handvol sterke geesten maakt bovendien op de onkreukbare wet van ebbe en vloed in de menschelijke ontwikkeling geen inbreuk.
Van Meerbeke, om tot hem weder te keeren, is voor zoover ik zien kan de persoon niet om in slaaprok en pantoffels de huisbakken philosophie van het philisterdom te prediken. De zede-romans, langwijliger gedachtenis, wier schönen Seelen rondfladderden zonder vleesch en bloed; wier helden wel iets geleken op houten handwijzers naar een of andere deugd, die meestal het ongeluk had, onbehoorlijk vervelend te zijn; die zede-romans worden door V. Meerbeke gewis niet in bescherming genomen. Van een romanschrijver wacht hij denkelijk geen huispostillen en traktaatjes. De standaard-mythologie der oude school is vermoedelijk zijn ideaal niet. Grandison's zijn hem gewis even inhoudsvol en belangrijk als mannetjes in de maan. Pamela's zonder twijfel even verfrisschend als zoethoutwater. Voor de pieterseliesaus der sentimentaliteit zou hij, denk ik, even innig bedanken, als voor het vischgerecht eener lijmerige moraal.

{==261==} {>>pagina-aanduiding<<}

Met dat al is V. Meerbeke evenmin de persoon om, uit afkeer van een taaie en saaie deugd, zich tot frivoliteit te begeven. Ziedaar wat ik in hem liefheb. Al ziet hij in de rijke menschenwereld geen herbarium, waar alle individu's in vaste, systematische orde kunnen gerangschikt worden; al zal ook hij in de romans van een Richardson de hoogere of diepere opvatting missen, die een Shakespeare tot den onsterfelijken dichter van het menschelijk leven heeft gemaakt; al geeft hij toe dat door die romans vroeger of later een geeuwhonger moest ontstaan naar hoogere natuurwaarheid dan de trouwste photographie kan geven; al wil hij het epos der menschheid niet bij voorkeur door water- en- melkmannetjes laten zingen; dit alles zal voor hem geen reden zijn, om met de zedelijke Titanen van den dag op het ‘gepreek’ en ‘gemoraliseer’ der ouderen laag neer te zien.
Horace Walpole heeft de romans van Richardson erbarmelijke jammergeschiedenissen genoemd, waarin de wereld met een boekverkoopersoog beschouwd en naar methodistenmaatstaf beoordeeld wordt. Maar is er in dat boekverkoopersoog misschien ook eenige goedigheid, eenige zachte, diepe ernst, die in het oog van menigen heros, die Richardson voor een stumpert houdt, niet kwaad zouden staan? En zal mogelijk die methodistenmaatstaf nog eens op aarde worden teruggewenscht, als de methode der nieuwere en nieuwste wereldhervormers ons van al die oude vooroordeelen, als daar zijn: beleefdheid, eerbied voor den ouderdom, ouderliefde, godsdienst, enz. zal hebben afgeholpen?....
Zonderling gaat het overigens toe in de wereld der critiek. Dezelfde Richardson, van wien Huet en dergelijken

{==262==} {>>pagina-aanduiding<<}
niet veel anders te zeggen hebben dan dat hij langdradig was, preekte en moraliseerde - hij werd door Rousseau vergeleken met Homerus. Diderot stelde hem naast Sophocles en Euripides. Lessing had uitbundigen lof voor den eerzamen Puritein. Gellert niet minder, dat spreekt. Klopstock dito. Zelfs Voltaire roemde hem bij gelegenheid. Walter Scott deed het nog in deze eeuw. Vraag het aan al die heeren zelven, als gij mij en mijn berichtgevers wat lichtgeloovig mocht vinden.
Zonderling, ik herhaal het, gaat het toe in de wereld der critiek. Terwijl de eene beoordeelaar in Klaasje Zevenster een apologie van het patriciaat meent te zien, komt een ander u vertellen, dat dit boek juist het tegenovergestelde bevat, niets minder dan de veroordeeling der patricische wereld. Had gene verhaald dat er in Klaasje een zeer vulgaire moraal wordt gepredikt, deze verzekert dat de auteur het op den totalen ondergang heeft gemunt van zedelijkheid en godsdienst beide. Richardson, zegt de een; de ander noemt geen namen, maar laat u, naar 't schijnt, de keus uit alle auteurs die zich tot levenstaak hebben gesteld, de sluimerende zonden eener natie tegen hare deugden onder de wapenen te roepen. Pamela, wordt ginds gezegd, en men denkt aan onmogelijke deugd; de ander zou op zijn minst Eulalia fluisteren, om u al de brakke tranen te herinneren, door een Kotzebue ter eere der wulpschheid te voorschijn geroepen. In 't kort, Klaasje Zevenster is een apologie van den wellust, zegt een ongenoemde, wiens verontwaardiging reeds een derde uitgave bij de firma Van Egmond te Arnhem heeft beleefd. De laatste omstandigheid vernam ik dezen morgen uit de Haarlemsche courant. Ik las daarbij het volgende verrassende bericht:

{==263==} {>>pagina-aanduiding<<}

‘In deze scherpe brochure wordt ook de recensie in de Gids van September, alsmede die van Henry van Meerbeke besproken; in weinige bladzijden is hier de geheele inhoud en de zedelijke strekking van Klaasje Zevenster opgegeven.’
Inderdaad, dit klinkt verrassend. Welk mensch, al had hij nog zoo weinig idee van V. Lennep's beknoptheid, of ook nog zoo hoogen dunk van de vereenvoudigingskunst der hedendaagsche referenten, welk mensch zou hebben vermoed, dat de ‘geheele’ inhoud van vijf boekdeelen in weinige - zegge 25 - bladzijden kon worden weergegeven? En verder, als het niet gedrukt stond en nog wel in de Opregte, wie zou geloofd hebben dat de ‘zedelijke’ strekking van een boek is ‘opgegeven’ in een brochure, waarin dat boek als een ‘apologie van den wellust’ wordt gedenoncieerd? Het wonderkind Klaasje Zevenster schijnt voor ons vaderland de schepper van een nieuw wondertijdvak te zullen worden.
Een vreemde verschijning, die ongenoemde. Deed hij u niet denken aan een huzarenoverste van Lafontaine, aan een dier lawaaimakende onhebbelijken, die in de wereld schijnen gekomen om zich door het eerste paar verliefden het beste te laten beetnemen, gij zoudt hem kunnen houden voor een chevalier d' industrie, die in de republiek der letteren op avontuur is uitgegaan zonder behoorlijk thuis te zijn in zijn moedertaal. Volgens hem heeft V. Lennep willen aantoonen, dat mariages de convenance en de raison òf gansch ongelukkige òf niet bijzonder gelukkige huwelijken zijn. Men zou hierop kunnen vragen: Indien de heer V.L. dit heeft gewild, wie ter wereld buiten den ongenoemde kan daar wat tegen hebben?

{==264==} {>>pagina-aanduiding<<}

V. Lennep heeft verder willen aantoonen, wordt beweerd, dat het mariage d'amour het eenig ware mariage is. - En zoo weinig heeft de verontwaardigde zelf hiertegen, dat hij, nota bene, verklaart: ‘Ieder behoort tot levensgezellinne een persoon te kiezen voor wie hij genegenheid gevoelt.’
Wat drommel is dit anders, zou men denken, dan een mariage d'amour te willen? Maar amour is wellust, zegt de dolende ridder van V. Egmond. - Neen, Mijnheer, amour is liefde. - Liefde is ook wellust, gromt de ander met een gezicht als Barribal. - Nu, laat hem dit grommen; geen mensch toch die hem gelooft. - Men zou evenwel, hem hoorende en hem zijn taal op eigen hand present gevende, kunnen vragen: Heeft V.L. wezenlijk een apologie van den wellust willen schrijven? - Dan mag bij wijze van antwoord een tal van wedervragen gedaan worden. B. v.
Is het lot van Tilbury als zoo benijdenswaardig geschetst? Heeft Mevrouw V. Zirik op rozen gewandeld? Zijn Mad. Mont-Athos en haar pensionnaires zoo bijzonder gelukkig? Heeft Galjart, de ontzenuwde, niet zijn oordeel ontvangen als hij staat tegenover zijn tijdgenoot, den van kracht en levenslust vonkelenden Donia? Heeft de zonde hem niet in zijn van fleur en pit beroofd leven de bezoldiging der zonde thuis gebracht?
V. Lennep's boek een apologie van den wellust!... 't Is of gij de gelijkenis van den Barmhartigen Samaritaan een apologie van Priester- en Levietendom hoort noemen.
Maar de dolende die nu eens zegt: apologie van den wellust, dan weer: apologie van het mariage d'amour, zal, als ge hem den onzin van zijn eerstgenoemde bewe-
{==265==} {>>pagina-aanduiding<<}
ring hebt aangetoond, met al zijn zwaarte op de tweede vallen. - Als hij dit doet in uwe tegenwoordigheid, vraag hem dan eenvoudig, waar ergens door V.L. een mariage d'amour, in den zin van een huwelijk uit kracht van ‘den onzedelijksten aller hartstogten’ gesloten, is verheerlijkt geworden. En laat hem dan bij diezelfde gelegenheid zijn uitspraak over de ‘ongodsdienstige’ strekking van den roman herroepen. ‘Er is van God en godsdienst in den roman alleen sprake, om hen die godsdienstig zijn verachtelijk voor te stellen’ wordt beweerd. Vraag: wat zijn uw bewijzen? Antwoord: ‘Geen der door V.L. opgevoerde personen is godsdienstig. De eenigen die godsdienstig heeten zijn huichelaars.’ Primo, zijn deze beweringen niet waar. Doch dit daargelaten, als de bewijsvoering doorging, zou men dan hem, die de meergemelde parabel van den Barmhartigen Samaritaan gaf, niet op dezelfde gronden kunnen aanklagen als een bestrijder van allen godsdienst? Zonder twijfel.
De ongenoemde recensent, dit is duidelijk, heeft gedaan wat hij Huet verwijt. Hij schreef hartstochtelijk. Een bewijs daarvan vindt ge reeds op pag. 4: ‘De roman is zoo slecht dat hij geen verontwaardiging verdient. Wie die K.Z. begreep, heeft het boek niet met verontwaardiging weggeworpen? Busken Huet heeft het boek niet begrepen, inde irae.’ Kan iemand zich in één adem gekker tegenspreken? En zoo spreekt een man die, bij 't lezen der opstellen van den recensent in de Gids en van Henry V. Meerbeke, zich den jongen herinnerde die op zijn vraag: Moeder, mag ik meepraten? ten antwoord kreeg: ja jongen, babbel maar!
In welke keurige anecdote, 't zij in 't voorbijgaan ge-
{==266==} {>>pagina-aanduiding<<}
zegd, zich tamelijk volledig het ‘bespreken’ resumeeren laat, waarop gemelde annonce in de Haarlemsche ons publiek tracht belust te maken. - Summa summarum is mijn gevoelen, dat de schrijver der brochure in quaestie op zijn hoogst een proeve van opera-tekst heeft geleverd. Zulke dingen kunnen, naar men verzekert, alleen gezongen worden. Ze zijn te gek om als lectuur te dienen. Ik neem thans afscheid van den ongenoemde.
Indien ik mij over een verzekering van Cd. Busken Huet nog verwonderen kon, amice, dan zou dit het geval zijn geweest toen hij zeide, dat er op dit oogenblik in ons vaderland niemand is die een beteren roman kan schrijven dan Klaasje Zevenster. Ik beken, deze verklaring klonk mij verrassend. Na tal van pogingen toch is het den heer Huet gelukt, zich bij mij bekend te maken als een dier menschen wier karakter meebrengt, de absolute volmaaktheid in anderen te zoeken, in zich zelven te vinden. Dit is het evenwel niet wat ik zeggen wilde. Ik haal Huet's woorden niet aan om het verrassende en onware dat ze mogen bevatten, maar eenvoudig om er de opmerking aan vast te knoopen dat er ten onzent tegen één prullig boek, stellig tien prullige recensiën in de wereld komen. O ik wenschte wel dat de geest van Braga herrijzen kon, om den tempel der critiek te reinigen. Wat hangt ons boven 't hoofd, als het wufte publiek nog lang aan den leiband van veel wufter critici blijft loopen? Als men een derden druk ziet verschijnen van recensiën, die voor één druk minstens driemaal te gek zijn?
Wie of wat waarborgt ons, dat er niet morgen een critische lion voor den dag komt, die V. Lennep's roman een verheerlijking van den zelfmoord acht? Zou er niet

{==267==} {>>pagina-aanduiding<<}
evenveel voor zijn te zeggen, als voor de patriciaats- en wellust-hypothese? Ook als een handleiding voor aanleggers van buitenplaatsen kan het boek worden gekarakteriseerd. Men zou het al verder, niet zonder schijn van grond, voor een tuchtiging van het postwezen in Nederland in de eerste helft dezer eeuw kunnen houden. Of voor een waarschuwing tegen fransche gouverneurs. Veel ingang vond vermoedelijk ook de conjectuur, dat K.Z. een strijdschrift tegen ons fooien- diligence- en spoorwagenstelsel is. Bij het publiek van Huet en den ongenoemde maakte wellicht ook de poging fortuin, om K.Z. voor te stellen als een inkleeding der zedeles: ‘Stuur geen kleinen jongen met een boodschap uit.’ In het laatste geval zou de roman een apologie van het kruiersgild kunnen heeten.
Gij gevoelt, Theodoor, dat men telkens een anderen Tendens in den roman zal kunnen zien, wanneer het zwaartepunt van de lotgevallen der schoone vondeling in een of andere der in den roman voorkomende en door mij bedoelde omstandigheden wordt gelegd. Wel te verstaan, wanneer dit laatste met de logica en nauwgezetheid der twee meergemelde Tendenszoekers geschiedt.
Ik zal u ten slotte niet behoeven te zeggen dat het mijn doel niet geweest is, u ditmaal een eigen oordeel over Klaasje mee te deelen. Misnoegen over het gepraat van twee critici had voor het oogenblik bij mij de overhand op elk andere gewaarwording. Houd het voorloopig daarvoor, dat Henry V. Meerbeke en de recensent in de Gids (vooral eerstgenoemde) in menig opzicht als uit mijn hart gesproken hebben. Een tal van vragen blijft evenwel nog ter behandeling over. Zoo zou ik in de eerste plaats wil-
{==268==} {>>pagina-aanduiding<<}
len weten of het boek van V.L., als geheel beschouwd, aan de eischen der dichterlijke waarheid voldoet. Met andere woorden: geeft dit boek inderdaad iets anders dan een hoofdstuk uit de platte werkelijkheid? Zoo neen, heeft dan de schrijver wel de hooge roeping eens dichters vervuld? Er komen, om iets te noemen, in het werkelijk leven menigvuldig dusgenoemde toevalligheden voor, naar wier verklaring we vruchteloos zoeken. Dit onverklaarde vermoeit en pijnigt ons. Juist daarom willen wij er in een kunstwerk niet mee te doen hebben. Daar vragen we een rationeelen, logischen gang van zaken. Een hoofdstuk, als het laatste van K. Z's. vierde deel, vervult ons met onwil. Het brengt onze ziel niet tot rust gelijk wij 't van een kunstwerk, geloof ik, mogen verwachten. Het bevredigt ons gemoed niet; het beleedigt ons verstand.
Verder: treurspelen als die van Klaasje's leven en sterven hebben in de werkelijkheid zonder twijfel plaats. Er gaat in den strijd met boosheid en kleinzieligheid menig menschenleven, naar allen schijn, ten gronde. Maar is dit een reden om in een roman ten slotte aan het ploertendom de overwinning te geven? Versta mij wel, ik ben geen voorstander van de theorie die iedere Potifarshuisvrouw onder elk Jozefsbalkon wil laten bedelen. Veeleer acht ik zulk een theorie een nieuwe kleinzieligheid. Ik wil alleen den roman beschouwd hebben als een voleindigd drama, als een wereldepos in 't klein, waar het laatste woord een woord van verzoening is, dat een streng zedelijk optimisme bevredigt. Van zulk een verzoening en bevrediging is in V. Lennep's roman geen sprake. De heldin van het boek - dit heeft de ongenoemde te recht opgemerkt - sterft eigenlijk ten gevolge van zedelijke

{==269==} {>>pagina-aanduiding<<}
zwakheid. De ploerten vermoorden haar door een ploertengesprek in folio. Wij leggen het boek ter zijde in de onzalige overtuiging, dat de edelste inspanning der edelsten ten slotte onmachtig is tegenover de vulgairste elementen onzer maatschappij. Deze eindindruk is niet zedelijk en, naar mijn meening, dientengevolge ook niet bevredigend voor het schoonheidsgevoel dat naar harmonie blijft zoeken, overal en altijd. Wil ik nu een slotscène met Bengaalsch vuur, of met een koor van engelen en wat dies meer zij? Neen, ik wil niets anders dan dat een romanschrijver de profetische tolk zij van het dierbaarst kleinood der menschheid, het geloof aan een zedelijke wereldorde. Ik wil geen ‘gist’, tenzij de schrijver zelf ons verklaart dat hij voorloopig geen ander doel had dan ‘gist’ te geven. Ik wil licht in den chaos van 't groote werelddrama, tenzij de auteur verzekert: het was mij voor ditmaal slechts om een nachtstukje te doen.
Had de ongenoemde beoordeelaar niet aan zooveel dwaze nijdigheid lucht gegeven; had de heer Huet aan zijn opmerkingen over ‘toevalligheden’ en ‘vulgaire moraal’ niet bij toeval of opzettelijk zooveel vulgairs en minder moreels toegevoegd - we zouden met die mannen hebben doorgeredeneerd. Nu zullen wij het te eeniger tijd zonder hen doen.
Inmiddels herhaal ik mijn wensch, dat er in ons vaderland minder en beter mocht worden gerecenseerd dan nu 't geval is. Één slecht recensent kan meer bederven dan tien goede auteurs kunnen goedmaken. Ik deel niet in de meening van Pope, dat het met der menschen oordeel is als met hun horloges. Geen der uurwerken, zegt hij, loopt volmaakt nauwkeurig; maar iedereen gaat met dat al op het

{==270==} {>>pagina-aanduiding<<}
zijne af. Neen waarlijk, de menschen praten elkander na. Wie het hardst schreeuwt, vindt bij den grooten hoop doorgaans den meesten ingang; dat heeft uw vriend Dourrhy juist opgemerkt. De Klaasje-Zevenstersbeweging heeft het opnieuw getoond. Velen vonden den roman mooi en goed - totdat er luidruchtig en dusgenoemd geestig de draak mee werd gestoken. Toen haastte men zich, elkaar wijs te maken dat men dit klokje al gehoord had eer het luidde, dat men zelfs in eigen persoon reeds eventjes aan den klepel had getrokken. Wel zeker, men had dadelijk gezegd... terstond gedacht... alleen, men wil zoo alles niet hardop zeggen... men... men... Dit gebabbel duurt dan zoolang als er geen andere spreker opdoemt, wien men, als den laatsten, weer gelijk zal geven.
Het oordeel van 't publiek is nog niet erg ontwikkeld. De schare moet worden voorgelicht, ingelicht, verlicht. Wat, als zij die voor dat werk zich aanbieden, zelven van nature blind, of door ijdelheid, afgunst enz. enz. allengs tot blindheid vervallen zijn? Wat, als men gedurig een criticus hoort, die niet vraagt of hetgeen hij zegt waar, maar of het aardig, geestig, scherp gezegd is? Een criticus van wien men met Pope gerust verklaren mag, dat hij

With his own tongue still edifies his ears, 
And always listening to him self appears. 


Wat, als de criticus een ‘menschenmoorder van den beginne’ schijnt; een roofgedierte, slechts uitgaande om te zoeken wien hij verslinden zal? Wat, als de criticus zich tot elken prijs een naam wil verwerven, al zou het zijn door een Diana-tempel in brand te steken, of door een broeder dood te slaan?

{==271==} {>>pagina-aanduiding<<}

Wat, al verder, als de criticus gelijk wordt aan die soort van apothekers - het beeld is alweer van Pope - die, door 't veelvuldig hanteeren van recepten, op 't laatst gaan meenen dat zij knapper zijn dan de knapste dokter?
A little learning is a dangerous thing!
Ik geloof er alles van. En al ben ik 't met Pope weer niet eens, dat alleen zij iets mogen critiseeren die zelven een boek ad hoc geschreven hebben, ik wil des te bepaalder dat men geen babbelaar worde die over alles meepraat. Lieden van dat slag moesten naar een verbeterhuis.
Als iemand zich de moeite geven wilde, het Essay on Criticism van Pope te vertalen, hij zou geen verkeerd werk doen, wel te weten als hij het goed vertaalde. Zoo oud als het is, heeft het voortdurend le mérite de l'à-propos. Zeer belangrijk is het, onder anderen, van Pope te hooren waarom er zooveel en zooveel slechte recensenten zijn. Als gij 't bedoelde ‘Essay’ niet kent, lees het dan. Het zal uw literarisch hart goed doen. Bij de ouden moeten wij zijn, zegt Pope. Wie Homerus zegt, zegt, volgens hem, natuur. Critici als Aristoteles, Horatius, Dionysius, Petronius, Quinctilianus, Longinus, enz. zijn, naar Pope's meening, nog niet overtroffen.
Gelukkig dat er ook buiten die oude wereld nog wel natuur en menschelijkheid gevonden worden. Onze Lessing... maar zoo zou er geen eind komen aan dezen brief. 't Heeft er buitendien al iets van of ik voor de pers zat te werken. Hekman zal dezen meenemen. Hij vertrekt morgen en wint ons heel wat port uit. Ik begin oeconoom te worden, merkt ge. Dat komt door mijn correspondentie met oom Sam.

{==272==} {>>pagina-aanduiding<<}

Vale! Als ge uw letterkundig genootschap eens wilt opfrisschen, draag er dan bij gelegenheid sommige mijner schoonste passages voor.
Tot ziens.
De uwe,
jan.

13 October.

't Idee van een brief gaat nu totaal verloren. Als gij, amice Theodoor Lagerbeek, eens aan de menschen gingt verhalen wat ik, Jan De Wit, u zoo al geschreven heb, de menschen zouden recht hebben tot de verklaring:

‘Wie aan zulk een brief gelooft, 
Is van zijn verstand beroofd.’ 


Als literaire fictie zelfs, zou een brief als deze er niet door kunnen. Van literaire fictie zal ik u mettertijd meer vertellen. Voor heden heb ik te melden dat Hekman zijn vertrek tot morgen heeft uitgesteld, om redenen die hij zelf mag verantwoorden. Daar hij nu eenmaal mijn aangewezen postbode is, heb ik mijn pakketje weer opengemaakt om er nog een regel of wat bij te voegen.
In die regels allereerst een vreugdekreet. Er begint van verschillende zijden licht te dagen aan den hemel der critiek. Op meer dan één plaats worden de wolken vaneengescheurd. Of, om dit beeld te laten varen, er is een nieuwe criticus van edel gehalte op het tooneel verschenen in den persoon des heeren H.J. Polak. Bravo! De tijd van het Bloemendaalsche schrikbewind spoedt ten einde. De ‘Ritter vom Geiste’ dagen ter bevrijding op.

{==273==} {>>pagina-aanduiding<<}

Het ‘eerste proefstuk in de edele slingerkunst’ van den heer Polak doet naar meer verlangen. (Liefst zonder meer drukfouten.) Verlangend zie ik reeds naar de vrij duidelijk toegezegde behandeling der boven vermelde Ada van Holland uit. Ik vind het een heerlijk teeken des tijds dat ook mannen als Polak, over wiens degelijke geleerdheid, en vooral over wiens grondige bekendheid met de oude classieken, naar ik hoor, bij de letterkundige faculteit alhier maar ééne stem is - dat zij, zeg ik, met de vorming van den smaak des publieks zich gaan bemoeien. Ach, waarom zijn er onder deze Zondagskinderen zoovelen, die men, met Shakespeare, gierigaards in de wetenschap zou kunnen noemen?....
Lees de brochure van Polak, en stem mij toe dat er van dezen strijder voor recht en waarheid iets te hopen is. Verheug u tevens met mij in de ontdekking dat zijn stijl in kracht en schoonheid toeneemt waar hij, van Huet afscheid nemende, zich ongestoord aan zijn eigen gedachten in zake V. Ls. roman overgeeft.
Het bewijst, dunkt me, dat er in Polak geen Nurksnatuur zit. Een reden te meer om wat van hem te hopen.
Er is een punt in Polak's geschrift waarover ik meer van hem wensch te vernemen. Het is de bekende vraag, of een roman noodzakelijk een moreele strekking hebben moet. Polak ‘kan er de hooge noodzakelijkheid niet van inzien,’ en beroept zich, dit zeggende, op Prof. Opzoomer, als die ‘het dwaze’ heeft doen gevoelen van altijd ‘een moreele strekking te zoeken in de groote werken van schilder- en toonkunst.’ ‘Wat is’, vraagt Polak met Opzoomer, ‘de moraal van het bloemenmeisje van Murillo, van de symphoniën van Beethoven?’ Ik voor mij weet het

{==274==} {>>pagina-aanduiding<<}
niet. Het is ook nooit in mij opgekomen, er naar te zoeken. Schilders en toonkunstenaars waren, meende ik, geen schrijvers. Intusschen zegt Polak zelf een oogenblik later: ‘Indien een werk aesthetisch schoon is, dan is het daardoor alleen reeds moreel.’ Inderdaad? Maar als dit waar is, zal er ook wel een moreele strekking in Murillo's en Beethoven's schepping liggen. Het spijt mij, dat ik daarover niet reeds vroeger heb gedacht. Iets is schoon, en eo ipso moreel?... Ja, zegt Polak, want het schoone ‘verheft’ den mensch en verplaatst hem ‘in den zuiverder sfeer van 't Ideale.’ Ik heb er vrede mee, als 't waar is. Zouden dan wezenlijk al de enorme talenten en genieën, die in de wereld der schoone kunsten leven, eo ipso in den zuiverder dampkring eener hoogere zedelijkheid ademen? Moest dit dan aan het kunstenaarsbloed niet duidelijker te merken zijn dan, naar men verzekert, in den regel 't geval is?
Het komt mij voor, dat er in bovengemelde beschouwingen van Polak iets hapert. Ik heb tot heden nog geen enkele beschouwing over het punt in quaestie gelezen, waarover niet een waas van geheimzinnigheid lag. Er heerscht ten dezen onder de aesthetici een weinig troostvolle onbepaaldheid. Vaag en zwevend is al wat ze ons zeggen over het verband tusschen kunstschoon en het moreele. ‘Het schoone is moreel’, zegt men, en te gelijk verklaart men met heele of halve woorden: ‘het schoone heeft met het moreele niets te maken.’ Wie het vatten kan, die vatte het! Ik vat het evenmin als b.v. Polak's vraag: ‘Wat is de moraal van den Hamlet en Othello?’ Ik meende waarlijk, dat die moraal voor de hand lag.
Hartelijk wensch ik, bij gelegenheid, meer licht te krijgen in de vraagstukken waarover tot nu toe een treurige

{==275==} {>>pagina-aanduiding<<}
duisternis schijnt te heerschen. Dankbaar zal ik elk lichtstraaltje opvangen, dat mannen als Polak laten schijnen. Ik zie in hem, gelijk in V. Meerbeke, een schrijver wien het om waarheid, om ware schoonheid en ware zedelijkheid is te doen.
Op denzelfden dag toen ik Polak's geschrift onder de oogen kreeg, kwam mij ook de cordate brochure van Prof. J.T. Buijs over het regt van de Tweede Kamer ter hand. Bravo, nog eens! Het peil der constitutioneele ontwikkeling is in ons vaderland stellig niet hooger dan dat der letterkundige. Ook hier schijnen velen geroepen om te hervormen, maar weinigen uitverkoren. Des politieken tinnegietens komt geen einde. Des zand-in-de-oogen-strooiens van quasi voorlichtende dagbladen evenmin. Goddank dat mannen als Buijs eindelijk eens opstaan om ‘een woord aan de kiezers’ te richten. Als zij maar niet te spoedig weer gaan zitten. Als zij maar niet meenen, dat er met één woord mirakelen worden gedaan. Volhouden, moet de leus zijn. Het vaderland zal er hun dankbaar voor wezen. Een millioenental Javanen, denk ik, niet minder... Maar over dezen kan uw stadgenoot Dr. Bosch u meer zeggen. - Hebt gij den 12den brief van S.F.W. Roorda Van Eysinga in ‘Nieuw en Oud’ gelezen? Is dat geen hamer die steenrotsen te pletter zou slaan? In elk geval is dat een zeer schoone brief met een zeer moreele strekking. Ware de strekking minder moreel geweest, de brief zou niet zoo schoon zijn geworden. Met deze practische aanwijzing zal ik thans voorgoed besluiten.
Nog eens, Vale!






{==276==} {>>pagina-aanduiding<<}

Gerbrandus Mormel aan Jan de Wit.

Drabbig, 19 Oct. 1866.

zeer geachte heer en vriend.

Het zal oogenschijnlijk van mijn standpunt eene min of meer rechtstreeksche geringschatting kunnen schijnen van wat in de sociale samenleving als waardeering van ieders particuliere rechten wordt aangemerkt in onze veel bewogen dagen, wanneer ik u, al schuilende achter den drang der omstandigheden, naderen durf in geschrifte met een verzoek, voor 't welk uwe aandacht vragende, mijne verontschuldiging alleen in zooverre hoop koestert een droit d' être te mogen bemachtigen, voor zooverre zij gegrond is in mijne onmacht om mij elders te wenden, en in mijne erkentenis van de onloochenbare bezwaren voor u, in uwe geïsoleerde positie, verknocht aan de nasporingen, die ik bescheidenlijk aan uwen niet onvermogenden invloed bidde te mogen kunnen opdragen. De inbreuk, die ik met de aarzelende voordracht mijner wenschen opzichtelijk de onderhavige aangelegenheden zou kunnen maken op uwe tijdsbestemmingen en indeeling van wetenschappelijke be-
{==277==} {>>pagina-aanduiding<<}
moeiingen, zooals ge die, krachtens uwe hedendaagsche roeping, in de voorbereidingsperiode tot hoogeren werkkring in het practische leven, zult hebben vastgesteld, moge geene vergoelijking verwerven uit meer zelfzuchtige oogpunten, zij zal, gaat het u als mij, naar de natuurlijke aandrift van uw hooger zelfbewust zieleleven, hare verzoening erlangen in de overtuiging, dat gij, als schakel in de reeks der feiten, slechts beantwoordt niet aan de opwellingen eener oppervlakkige wellevendheids-theorie, maar veeleer aan dat verklaarbare gevoel, dat wij als individueele hoogere zelfvoldoening bestempelen.
Te goed bekend met uwen alleszins prijzenswaardigen tegenzin in wijdloopige omkleedingen van beoogde doeleinden, verkies ik, naar het voorbeeld en voorschrift der classieke oudheid, eene onverwijlde invoering in wat men pleegt te kenschetsen als medias res, boven eene, zij het dan ook door een prijselijk streven naar de handhaving van het decorum verdedigbare, toch betrekkelijk min wenschelijke omslachtigheid, en wil dus, zonder zoogenaamde ambages, liever doen, wat men, volgens gemeenzame spreekwijze, in het dagelijksche leven noemt: met de deur ten huize invallen.
Sedert ons jongste huwelijkspand den leeftijd begint te naderen waarin de rechtstreeksche zorg voor onmondigen haar eerste stadie dreigt te overschrijden, wordt de dienstbetooning van onze trouwe Jenneke minder noodzakelijk, en zoo het mij veroorloofd is, in eene gemeenzame briefwisseling, ook het proza des levens niet onaangeroerd te laten, dan zou ik zeggen dat bovengenoemde jonge dochter, of moet ik, om niet de realiteit aan de toegeefelijkheid der vergevende liefde op te offeren, eene andere aandui-
{==278==} {>>pagina-aanduiding<<}
ding der persoonsbeschrijving bezigen - dat bovengemeld vrouwelijk wezen, indien wij te rade gaan met onze financiëele beslommeringen, door ons zou kunnen ontslagen worden.
Nu zal het zeker niet als laakbare weekhartigheid gekarakterizeerd mogen worden, wanneer wij openhartig tot de erkentenis geraken, hoezeer het ons wenschelijk voorkomt, dat zij, ons dak begevende, niet doelloos zou rondzwerven, en, om mij zoo eens uit te drukken, in's Blaue hinein zou gaan: redenen waarom wij gemeend hebben onze gedachten te moeten laten gaan over den aard en de strekking eener aankondiging in een onzer veel gelezen nieuwspapieren geplaatst, welke Advertentie letterlijk van den volgenden inhoud was:
‘Wordt gevraagd in een positief-Christelijk Gezin: eene gezonde geldersche min, P.G. Reflecteerenden adresseeren zich in persoon of met gefrankeerde brieven, onder letters G.V.P. bij den Boekhandelaar Kooijker te Leiden.’
Daar onze Siegfridina Sidonia, door eene speling der soms grillige natuur, nauwelijks drie maanden oud, een onmiskenbaren aanleg schijnt te hebben om eenig plantaardig zoo niet dierlijk voedsel te nuttigen, zoo hadden wij met gemeen overleg besloten, onzer voedster een eervol ontslag toe te kennen, zoodra zich eene voegzame gelegenheid tot onschadelijke verplaatsing mocht opdoen. Daar er echter in de aangehaalde advertentie bepaaldelijk over een Positief-Christelijk Gezin gesproken, wordt, rekenen wij het natuurlijk meer dan ooit noodzakelijk, vooraf naarstiglijk te onderzoeken, of zij daar eene eenigszins dragelijke stelling zou kunnen erlangen,

{==279==} {>>pagina-aanduiding<<}
en het is op haar uitdrukkelijk verzoek, dat ik u wilde gebeden hebben, om eens narichten in te winnen, of de bewuste familie, als een wezenlijk fatsoenlijke familie te boek staat, en of zij de mogelijkheid mag onderstellen, dat de leden dier familie verstandig en welwillend zullen omgaan, en vooral of zij oprechtelijk zullen handelen met eene loontrekkende bediende, die de antecedenten onzer Jenneke heeft.
Gij zijt, in uwe betrekking als kweekeling eener Hoogeschool, juist in staat om met dergelijke niet onteedere zaken u in te laten. Omtrent het tegenwoordige gehalte en de qualiteit der voorradige voedingsmiddelen, waarover, mocht de zaak tot stand komen, het jeugdige lid der positief-christelijke familie zou te beschikken hebben, hoop ik u de noodige inlichtingen te verschaffen, zoodra wij eenigen grond hebben om aan de soliditeit van het gezin in quaestie te gelooven.
In afwachting van uw antwoord, dat, kan het zijn, eenigszins bevredigend moge uitvallen, heb ik de eer mij met ongeveinsde hoogachting en vriendschappelijke gevoelens te noemen:
Uw Dv. Dienaar


gerbrandus mormel.


Commies ter Collecte en Recherche van de Convoyen en Licenten, te Drabbig.
P.S. Juist op het oogenblik, waarop ik mij gereed maak dezen behoorlijk te verzegelen komt mijne gade mij zeggen, dat de afzending dezer letteren niet rechtstreeks meer noodig is, daar Jenneke, voor eenige dagen, zich verbonden

{==280==} {>>pagina-aanduiding<<}
heeft aan eene familie, die naar Batavia zich gaat inschepen. Deze tijding maakte, dat ik voor een oogenblik het nil mirari bescheidenlijk ter zijde moest stellen. Of het eene vluchtige opwelling was van hartstochtelijke kitteloorigheid, waag ik op eigen gezag niet te beslissen, maar ik verloor in zooverre mijne tevreden zielskalmte, dat ik de pijnlijke verbazing, die zich van mij meester maakte, niet genoegzaam kon ontveinzen.
Jenneke had, naar mijne individueele opvatting van dit geschil, daar immers het plan om naar Indiën te gaan in haar ziel zich had vastgeworteld, niet langer met mijne vrouw en mij zich moeten onledig houden met spreken over plannen en beredderingen in het moederland, welke als uit den aard der zaak met haar vertrek naar Java's kust tot eene onmogelijkheid zouden worden. Tevergeefs beroept deze vrouwelijke dienares zich op het mannelijke voorbeeld van dienaren, die, den troon omtuinende, ook dergelijke naar de lamp riekende, of juister gezegd foppaadjeachtige streken uitvoeren of in bescherming nemen, ik zeg: de handelwijze van deze min blijft min, al tracht zij zich ook te dekken met het antecedent van een minister, die op dergelijke wijze scheep gaat.

{==281==} {>>pagina-aanduiding<<}


{==282==} {>>pagina-aanduiding<<}



{==binnenkant achterplat==} {>>pagina-aanduiding<<}


{==achterplat==} {>>pagina-aanduiding<<}





1) Ik heb de Professoren hier maar als ‘Oomes’ betiteld, eensdeels omdat dit met de versmaat beter uitkomt, maar ook omdat er in deze benaming iets van dien gemeenzamen eerbied ligt, die den student tegenover zijne hoogleeraren betaamt.

1) Gids 1864. II, Bladz. 470. De woorden van den heer Huet worden hier en elders teruggegeven onveranderd en onverbeterd. Die ‘letterkundige geschiedenis’ is dus ook blijven staan. Wellicht begrijpt men, dat de schrijver bedoelde: geschiedenis der letterkunde. (N.B. Deze en volgende noten stonden oorspronkelijk niet in den brief).

1) t.a.p. Bladz. 178.

1) Gids 1864. IV. Bladz. 479.

1) Ned. Spect. 1860, Bladz. 95.

2) Aan C. Busken Huet, naar aanleiding van zijn opstel: ‘Een avond aan het hof.’ Bladz. 13.

l) Gids 1864. II. bladz. 319.

2) T. a.p. IV. bladz. 481.

1) Zie het Ongevraagd Advies.

2) Gids 1865. No. 1. en Gids 1864. IV. Bladz. 455.

1) Ongevraagd Advies. Bladz. 24 en 25.

2) Aan J.H. Gunning. Bladz. 16.

3) Ongevraagd Adv. Bladz. 66.

1) Aan Mevr. Bosboom Toussaint.

2) Gids 1864. III. Bladz. 571 en 572.

3) Die Rotterdamsche historie wordt zelfs door de Levensbode afgekeurd. (Zie Bladz. 139 van het Eerste stuk.)

1) Ongevr. Adv. Bladz. 10.

2) Al deze uitdrukkingen, die zich zekerlijk niet kenmerken door gebrek aan waardigheid, vindt de lezer in het Ongevraagd Advies.

3) Men denke aan het artikel over Bilderdijk in de Spectator, 1860.

4) Gids 1864. III. Bladz. 577 en 578.

1) Gids 1864. II. Bladz. 480 en 481.

2) Stichtelijke Lektuur. Bladz. 75 en 79.

3) Gids 1864. IV. Bladz. 137.

4) Sticht. Lekt. Bladz. 3.

1) Gids 1864 I, Bladz. 365.

2) t.a.p. Bladz. 100.

3) Aan Mevr. Bosboom-Toussaint, Bladz. 19.

1) Gids 1864 I, Bladz. 560, II p. 317, III p. 569 en 572, IV p. 284, 285 en 457.

2) Zie V. Oosterzee, Jacques Saurin, Bladz. 139 en vvg.

1) Aan Gunning Bladz. 21.

2) t.a.p. Bladz. 35 en vvg.

3) t.a.p. Bladz. 10.

1) Aan Mevr. Bosboom Toussaint, Bladz. 12.

2) Aan Gunning, bladz. 15.

1) Stichtelijke Lektuur, Voorrede II.

1) Gids 1864 III, Bladz. 145.

2) Bernard Ter Haar, Joannes en Theagenes, Bladz. 32.

3) Gids 1864, I Bladz. 561.

1) Brieven over den Bijbel, Bladz. 495.


