
   
        
           
               Los en vast. Jaargang 1875
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Los en vast. Jaargang 1875 uit 1875.
               
               
                   
                                          
               
           
           
           
               _los001187501_01
               DBNL-TEI 1
               
                   2016 dbnl
               
           
           
               
           
           
               
                   
                   eigen exemplaar DBNL
               
               Los en vast. Jaargang 1875. S.C. van Doesburgh, Leiden 1875
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Los en vast. Jaargang 1875
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Los en vast. Jaargang 1875
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2016-03-17
               
                   AB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Los en vast. Jaargang 1875. S.C. van Doesburgh, Leiden 1875
 
Zie: https://www.dbnl.org/tekst/_los001187501_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==voorplat==} {>>pagina-aanduiding<<}

LOS EN VAST
ONDER HOOFDREDACTIE VAN
Jo. DE VRIES,
MET MEDEWERKING VAN
AART ADMIRAAL, A.G. VAN HAMEL, C. VAN NIEVELT e.a.
1875 - 1e Aflevering.
LEIDEN,
S.C. VAN DOESBURGH.
1875.

{==binnenkant voorplat==} {>>pagina-aanduiding<<}


{==I==} {>>pagina-aanduiding<<}

INHOUD.
	Bladz.
Aan de lezers van Los en Vast	1.
Op den verjaardag van de Minerva van Leiden, door Jo. De Vries	5.
Op de Veluwe, door C. Van Nievelt	32.
Da Costa als profeet, door Aart Admiraal	60.
Een schilderij van den nacht, door A.G. Van Hamel	85.


{==II==} {>>pagina-aanduiding<<}









{==1==} {>>pagina-aanduiding<<}

Aan de lezers van Los en Vast.

Wat hebt gij, waarde lezers, wel van mij moeten denken? Daar heb ik nu al een paar maanden vóór u gestaan aan den uitgang des tempels, nadat de beide priesters, die er het reukwerk brandden en er hunne slachtoffers velden, met vriendelijken groet vertrokken waren. Daar heb ik in priesterlijken dos staan zwijgen: een schouwspel voor de wereld, een vraagteeken voor u. Bij het vriendelijk afscheidswoord hebt gij, voor zooveel het op mij betrekking had, het uwe gedacht - misschien wel gemeend dat een weinig verlegenheid mij fraaier zou staan dan zulk een vertoon. Alsof ik zelf mij daar geplaatst had! En bovendien, alsof ik niet, gelijk de aftredende priesters, wijzen kon naar personen, op wie men rekenen kan! Ik heb u, met uw ergernis en verwondering, natuurlijk niet willen uitlachen.
Nu ben ik van den uitgang des tempels naar den ingang verplaatst en daar sta ik op den drempel, als wachter. Nevens mij staat de kracht en de hoop van Los en Vast, die u het geheim van mijn vertrouwen voldoende recht-
{==2==} {>>pagina-aanduiding<<}
vaardigt. Ik zou tot uw algeheele geruststelling op nog meer kunnen wijzen, namen kunnen noemen en veel kunnen fluisteren van mijne wenschen...... maar er moet iets te raden, iets ter verrassing overblijven.
Doch ernstiger dan de vraag, naar 't geen gij dacht, is die andere: wat gij wel verwacht? Gij zijt verwend, mijne vrienden, zeer verwend. Zoo gij bloed kunt zien - en gij hebt getoond dat gij het zien kunt - zoo gij 't niet op uwe zenuwen krijgt als er een degen getrokken wordt - en gij hebt getoond dat uwe zenuwen daartegen bestand zijn - dan kan het niet anders of gij zijt verwend. Zoo gracelijk steekt geen espada den degen toe aan den grimmigen stier, als uwe priesters het offermes hanteerden. Zoo geurig ging geen reukwerk op, als... maar dit is de tweede maal dat ik meer wilde zeggen dan noodig is. In elk geval - gij zijt verwend.
En wist ik maar wie gij zijt! Gij zijt veranderlijk als een oploop van menschen aan de straat; gij komt en gij gaat. Wie zijt gij? Wat wilt gij? Waar vind ik u? Hoe ziet gij er uit? Staan uwe oogen strak en droog of overschaduwd van vrede en vochtig van diep gevoel? Klopt uw hart voor een kloek ideaal of voor een meerschuim sigarenpijpje? Zijn er snaren in uw hart, die van den psalmtoon trillen kunnen? Kunt gij boos worden en toornen óf verwondert gij u over niets en verdraagt gij alles - ook het onverdraaglijke? Moogt gij een gullen jongenslach, waarbij de deftigheid, de aanmatiging, de sentimentaliteit, de wijsneuzigheid en de nuchterheid de wenkbrauwen fronsen en iets van ‘laffe jongens!’ mompelen?
Naar uw verleden oordeelend zou ik zeggen van ja.

{==3==} {>>pagina-aanduiding<<}

Ach gij verblijdt mij en..... maakt mij bang.
Ik vrees toch dat het ons met onze dressuur en ons fatsoen in den regel veel gemakkelijker valt, recht deftig met ons onderwerp aan den arm voort te stappen, ons te dossen met ismen en stadhuiswoorden, ons te houden aan den wandeltred, aan de buigingen van het publiek, dan vertrouwelijk met ons onderwerp te dolen, er mee te vliegen op de duinen, er mee te liggen in het mos, 't in het hart te lezen en zijne zielsgeheimen te raden, er mee te lachen en te weenen, er mee te hopen en te bidden en, als het moet, te toornen in zijn aangezicht.
En toch - in alles, wat ons ontmoet, heeft alleen het menschelijke waarde. 't Is een genot, uw vriend, als hij professor, of wie weet wat? geworden is, onder den arm te nemen en met hem te keuvelen over honderd duizend dingen! En 't is geen minder genot, deftige, van allerlei zijden bekeken, onderzochte, gemeten, gewogen, in verband gebrachte, ja, zoo gij wilt, uitgeputte onderwerpen onder den arm te nemen en er mee te praten over datgene, wat nimmer uitgeput raakt: het altijd durend menschelijke?
Of wij 't dan toch zoo willen aanleggen? Willen?..... Ja! En er slachtoffers voor vellen en er het reukwerk voor offeren? Ook dat. Zóó zijn de tradities van den tempel en zóó is zijn eeredienst! Maar wat zullen wij meer beloven dan dat wij dien eeredienst van het menschelijke zullen liefhebben?
En of wij aardig zullen zijn? Wij beloven u plechtig, wij zullen ons best doen - er nooit aan te denken, er nooit opzettelijk naar te trachten. Wilt gij ons beloven er nooit opzettelijk naar te zoeken of op

{==4==} {>>pagina-aanduiding<<}
te wachten? Wie weet wat er na die afspraak nog gebeurt?
En nu groet ik u allen. Waar wij u ooit te zien krijgen, drukken wij u recht hartelijk de hand. Wij hopen hetzelfde te ondervinden van u. Mogen wij goede vrienden worden en blijven!

Jo. De Vries.

Haarlem, 26 Februari 1875.







{==5==} {>>pagina-aanduiding<<}

Op den verjaardag van de Minerva van Leiden.

Pas is Leiden ontzet of het wordt weer belegerd.
Met iederen spoortrein rukken de belegeraars aan, van nabij en van verre, over bergen en zeeën. Elke locomotief fluit de burgerij een nieuw bericht van komende gasten toe en als het edel convooi op het smalle stoepje van het kleine station is afgezet, passeert het de revue voorbij Boerhavens standbeeld, dat in den mantel zijner grootheid gewikkeld onbewegelijk en strak op de huiverende gasten neerziet, en stapt haastig voorbij de koude Minervabeelden naar de plek, waar een gedienstige Mercurius het zijn kwartier wijst en Vulcanus, de held van het jaargetijde, bezig is aan het stoken van den Hollandschen haard.
Het Leidsch Atheen zet in de kou een strak gezicht, 't kijkt streng als een geleerde. De vlaggen zweven met harde kleuren meer deftig dan dartel heen en weer op den kouden wind. Soms glijdt een geniale zonnestraal over het strakke gelaat en doet de gevels tintelen en zet de vlaggen in vollen luister. De dampkring is frisch,

{==6==} {>>pagina-aanduiding<<}
gezond, versterkend, hij lokt uit tot inspanning, tot beweging en helder flikkert in de kou de verlichting der gebouwen.

Vóór een eeuw was het anders.
Onze gasten werden met een echt Hollandschen regen begroet. 't Leidsch Atheen was klam en vochtig. Zijne versieringen dropen, zijne oogen stonden waterig en droomerig. Het ademde mist en damp. De kleurige met goud belegde uniformen en de nuffige kokardes onzer schutters werden doorweekt van het nat. Het kanon dreunde, de tamboers roffelden er op los, of het er bij donderde. De groote Willem V, de Oranjeheld, met zijn goedaardig en welgedaan uiterlijk ‘om te toonen dat hij voor ons Atheen goed en leven wilde wagen.’ (zoover is het gelukkig nooit gekomen) en meteen de promotie met de kap bij te wonen, kwam tweemaal van den Haag naar Leiden gevaren, waar hij van druipnatte burgers met luide ‘hoezee's’ werd begroet. ‘De Studiosi, al voortreffelijke heeren’, in dien allergezegendsten der tijden, lieten op den Rijn een lekkenden tempel verrijzen, die met zijne wonderen van bouw- en schilderkunst het voorkomen moet gehad hebben van uit het water te zijn opgevischt. Veel werd er georeerd vooral in de Pieterskerk, en zonder uitzondering in de taal der ééne en algemeene Wetenschap, het deftig Latijn. De kerkgoten ruischten als watervallen, liefelijk begeleid door het gesnap en het geruisch der aanwezige dames, bij wie o, wonder! de goten van het geduld ook al spoedig begonnen over te loopen. Het vuurwerk - en er was veel vuurwerk - moet zich dapper gewroken hebben op het regenachtige weder en protest bij protest

{==7==} {>>pagina-aanduiding<<}
naar de wolken hebben opgezonden. Bij de maaltijden - en er waren degelijke maaltijden op den Doelen - werd een glaasje extra gedronken tegen de vochtigheid, die men verduurd had en bij het naar huis keeren soms nog voelen mocht.
‘Er gebeurde,’ zoo zegt ons een aanbidder en lofredenaar van het toenmalig heden ‘er gebeurde niets, dat niet toepasselijk was.’ - En het gebeurde ook dat er een vervelende motregen viel.

Ook die motregen was toepasselijk.
't Is waar, er gebeurden groote dingen in de wereld. Rousseau en Voltaire waren reeds door de Encyclopédie opgevolgd en de Barbier van Seville was zijn wereldberoemde loopbaan al begonnen. De rechten van den mensch werden niet weinig opgehemeld. De Engelsche kolonisten in Amerika eischten vrijheid en onafhankelijkheid. Menigeen zeker zag in de rebellie een welkome gelegenheid om Engeland afbreuk en eigen zak voordeel te doen en wikkelde, niet het minst in datzelfde jubeljaar 1775, de Staten in ernstige moeielijkheden - al werden die ook op 't oogenblik zoo bijzonder zwaar niet gewogen. Maar niet alleen om het gewin, ook met meer philosophische belangstelling sloeg men den jongen Staat gade, die ginds uit het niet verrees. Hoe juist van pas trad deze modelstaat in het leven, als de verwezenlijking der nieuwe staatkundige theorieën van vrijheid en gelijkheid! Ook op het kerkelijke vonden deze leuzen haar toepassing en in de godgeleerdheid trad de Rede op het voetstuk. Van het laatst der 18de eeuw dagteekenen die genootschappen, die zich naast de officiëele kerk en naast de officiëele hoogescholen kwamen vestigen. In 1756

{==8==} {>>pagina-aanduiding<<}
erd whet Stolpiaansche Legaat gesticht, dat zich met de kettersche theologia naturalis bezig hield. Later verrees het Haagsch Genootschap ‘tot verdediging van den Christelijken godsdienst tegen deszelfs hedendaagsche bestrijders, naardien wij een tijd beleven, waarin de verborgenheden en leerstukken, bij de Christenen steeds gehouden voor de gronden van hun godsdienst, op allerlei wijzen worden aangetast en ondermijnd.’ Ook Teylers Stichting toonde sedert 1778 welke vragen het meest aan de orde waren. Zij theologiseerde over de Openbaring en de Voorzienigheid en gaf een preekverhandeling ‘over de dwaasheid der twijfelarij, de ongerijmdheid van het meesterachtig beslissen en den middenweg tusschen beiden.’ De pas opgerichte Maatschappij tot Nut van 't Algemeen, wier naam reeds den stempel droeg van den tijdgeest, ving haar werkzaamheid aan met een werkje over ‘het bestaan van God.’ Daarbij deed Elizabeth Wolff, geb. Deken, veel van zich spreken, wijl zij haar welversneden pen diep in het opkomend liberalisme doopte. 't Was ook een tijd van min of meer vrijzinnig gekleurde vaderlandslievendheid. In 1772 werd in den Briel en elders de groote vrijheidsoorlog tegen Spanje niet vergeten. Onno Zwier Van Haren trad met zijne ‘Geuzen’ voor het licht en de belegeringen van Haarlem en Leiden leverden aan twee onzer dichteressen de stof tot een paar echt nationale tooneelstukken.
Onder zulke omstandigheden werd in 1775 het tweede eeuwfeest gevierd van Leidens Hoogeschool. En toch was de vervelende regen van den 8sten van Sprokkelmaand symbolisch.
Het maatschappelijk leven bewoog zich in een nevel van

{==9==} {>>pagina-aanduiding<<}
privilegiën, ridderlijke, patricische, kerkelijke, gewestelijke, stedelijke en andere hoogst officiëele en hoogst deftige misbruiken. 't Was nog de gulden tijd der overheden en magistraten, die onder den naam van ‘landsvaders’ verheerlijkt met vaderlijke bezorgdheid vette ambten en posten aan hunne zeven- en tienjarige zonen weggaven en voor een prikje door anderen lieten waarnemen, of anders ze voor goed geld verkochten, om straks die ‘solide’ huizingen te bouwen, die ‘solide’ meubelen te koopen, die ‘solide’ maaltijden aan te richten, die den lofredenaar van het ‘ouderwetsche Holland’ met zulk een ongeveinsden eerbied pleegt te bewonderen, en eindelijk zich zelven en hun gansche geslacht en al hunne goederen en al hun deftigheid, braafheid en mildheid te laten verheerlijken door het bestelde gerijmel van onsolide verzenmakers. 't Was nog de gulden tijd der gewestelijke en stedelijke regenten, die wel sedert kort de belastingen niet meer verpachtten, maar overigens willekeurig genoeg te werk konden gaan binnen de grenzen hunner hooge en vrije jurisdictie. 't Was de gulden tijd van smokkelhandel en windhandel. Geen gewest, stad of genootschap, dat geen leening sloot en welks schuldbrieven niet op de beurs werden verkocht. Gewaagde speculatie's, even verraderlijk als de wind, die heden zus en morgen anders waait, maakten velen ongelukkig, al mocht het land ook nog altijd rijk en welvarend heeten - en zijn. 't Was een gulden tijd voor alle kerkelijke machten, voor den dominee niet het minst, die zijne welgestelde lidmaten onder een goed glas wijn mocht catechiseeren over de Gereformeerde leer of, als hij een nieuwlichter was, met hen mocht philosopheeren over het deïsme en den natuurlijken godsdienst. 't Was de

{==10==} {>>pagina-aanduiding<<}
tijd van een doode orthodoxie, van een stelsels bouwend rationalisme, van kerkelijkheid, formulierverdediging en gezondverstandsvergoding; maar 't was een vrij ziellooze tijd en de heilige geest bevond zich zeker het best bij die even machtige als ziekelijke beweging, die van de nieuwerwetsche mystieken, de methodisten, uitging. In de Gereformeerde kerk preekte de redeneerzucht van beide zijden den heiligen geest.... bijna dood. 't Was een gulden tijd voor partijschap, zelfverheerlijking en hatelijkheden. De nieuwe denkbeelden ontkwamen niet aan den vloek der bekrompenheid. 't Was een tijd van vrijheidsleugen, van geharrewar en gekrakeel, van pamfletten en schotschriften van schelden en niets doen, van Keezen en Patriotten. 't Was een tijd van gemakkelijk leven, van een allergezelligst leven in afgezonderde kringen. 't Was een tijd van Verzamelingen en Genootschapen, van kostbare liefhebberijen, van een zelfbehagelijk dilettantisme in physica en dichtkunst, van prijsverhandelingen en prijsverzen. De kunst was de dienstmaagd van het gezellige leven. Zij schilderde kamerbehangsels en medaillons voor popperige gezelschapszalen. Zij bouwde karakterlooze gevels met weelderig maar smakeloos gekruld lijstwerk, zij vond smaak in breedsprakig proza, zij zocht in de poëzie een zoetvloeiendheid, die aan het polderslootje herinnerde. Parnas en Helicon, die verheven zangbergen, zoo dikwijls geprezen als de lusthoven van Apollo's zonen, waren in vervelende, vochtige doolhofjes herschapen, met smalle paden en hooge hagen, die de poëzie verboden haar eigen weg te kiezen en alle stoute sprongen en alle vergezichten belemmerden, terwijl Pegasus, het fiere dichterros, waarmee de poëten plachten heen te draven naar de tooverwereld der verbeelding, in de

{==11==} {>>pagina-aanduiding<<}
Fransche rijschool van den dichterpikeur en kunstrijder Feitama tot een fijn manegepaardje gedresseerd was. De pruiken schudden bedenkelijk heen en weder, met achtbaar vertoon, toen Onno Zwier Van Haren minder zwierig dan kloek in de vaderlandsche letterwereld optrad. Men had hem, zoo heette het, het dichten moeten verbieden.... Er was geen poëzie, geen stoutheid, geen gloed, geen macht... er was geld en weelde en er waren rijke bedeelingen en men was in zijn kring tevreden. Er was een leger, dat de grenssteden niet verdedigen kon, er was een vloot, die de zeegaten en koloniën in geval van nood aan haar lot zou moeten overlaten. En er waren vele Fransche boeken en Fransche zeden en veel Franschgezindheid aan de zijde der liberalen en veel ontzag voor Engeland bij de Keezen. De spanning der partijen deed de vriendschap der Vereenigde, neen - maar verdeelde Provinciën ebben en wassen, naarmate de eene of andere zegevierde. Er was veel sleur en er was veel verdraagzaamheid ten opzichte van veel, dat verkeerd was. Er werd veel geteerd op ouden roem en veel opgemaakt van de oude glorie en de makke maar koppige Nederlandsche leeuw zat in zijn tuintje te knipoogen als een huiselijke poes - en heel Holland en de zusterprovinciën met haar schrikten er zelven van en sloegen een gat in de lucht, toen hij in 1781 waarlijk opsprong en bij Doggersbank wezenlijk brulde.
En in het Leidsche hofje zat Minerva in het gezelschap van juffrouw Justitia, die allerlei afgetrokken staatsrecht schonk en veel geleerdheid presenteerde, en van juffrouw Medicina, die allerlei middeltjes wist en druk botaniseerde en veel over haar Boerhave sprak, en van juffrouw S. Theologia, die een hoog woord voerde en druk in den Bijbel en in Ooster-
{==12==} {>>pagina-aanduiding<<}
sche boeken las, als zij hare formulieren en symbolen eens vergeten wilde, en juffrouw Physica, die nog al eens uitging en zich met de andere dames zoo goed mogelijk trachtte te verstaan - en allen hadden haar kamertje, met hare preuves, en leefden in deftige, rustige afgeslotenheid.
't Was nog de vraag wat beter was - een dominee of wel een professor te zijn. Welk een grootheid moet dan niet een theologisch professor zijn geweest in het midden zijner bloedverwanten en vrienden!
Green ceremonie, die de hoogeschool en den geleerden stand kon doen uitblinken, werd den achtsten van Sprokkelmaand 1775 vergeten. De hoogeschool is in dit opzicht niet ongelijk aan die Katholieke kerk, die eens binnen Leidens officiëelen feesttempel hare altaren, hare processies en haar luisterrijken eeredienst had. De promotie met de kap beteekende niets minder dan een solemneele mis en was vooral niet minder populair. De woorden ‘promotie met de kap’ moeten telkens als zij genoemd werden, door ieder, die geen spotboef heeten wilde, met de innigste voldoening zijn aangehoord en toen de priester der wetenschap, de hooggeleerde, die kap plechtig ophief moet een gevoel van weelde en ontzag de schare der leeken hebben vervuld, die het heilig voorwerp harer vereering en de heilige plechtigheid zelve met eigen oogen aanschouwen mochten. Evenals de Kerk sprak de Hoogeschool haar eigen taal, geen Christelijk scholastiek maar heidensch ciceroniaansch Latijn. Zoo deed de hooggeleerde Glaubius, professor in de medicijnen, die o, tempora! o, mores! zijn feestrede hield over ‘de blijken der goddelijke voorzienigheid, openbaar in de stichting, bewaring en uitbreiding der Academie’ en tot eeuwige eer der Hogeschool en tot

{==13==} {>>pagina-aanduiding<<}
beschaming van alle vroegere en latere natuurkundigen droeg van Royen, niet minder beroemd als Latijnsch dichter dan als botanicus, een Latijnsch Carmen of gelegenheidsgedicht voor - met het ons reeds bekende succes bij het ondankbaar vrouwelijk geslacht. 1)

{==14==} {>>pagina-aanduiding<<}

Groote gebeurtenissen waren in aantocht, dwaze overdrijvingen, harde beproevingen, maar heilzame omwentelingen. De stormen der revolutie zouden komen en de nevelen verjagen, zij zouden de wateren van een zondvloed over de oude wereld voortzweepen, de glibberige modder er mee wegvagen en....

Honderd jaren na het jubeljaar 1875 was 't een frissche en heldere dag, die met een dun laagje versch gevallen sneeuw en een paar zonnestralen werd ingewijd. Op dien dag is al wat aanzienlijk en wetenschappelijk heeten mag, ja het

{==15==} {>>pagina-aanduiding<<}
gansche Nederlandsche volk door vele en velerlei afgevaardigden vertegenwoordigd geworden in diezelfde Pieterskerk, die de standvastige en onwankelbare getuige is van - hoevele jubeldagen al? Velen zijn in die honderd jaren onder hare zerken neergelegd en boven de zerken vereeuwigd. Over haar eerwaardig hoofd zijn de stormen en zijn de zachte koelten heengegaan, op hare tinnen hebben de zonnestralen geschenen, die in die honderd jaren de kinderen der oude en de vaderen der nieuwe wereld hebben geslingerd, bewogen en verblijd. Zulke gebouwen zijn op zulke gedenkdagen welsprekend. Zij zijn vertrouwd met de voorgeslachten gelijk zij 't zijn met ons. Wij ontmoeten er elkaar. Als weder de tropeeën die breede zuilen kronen, als weder die tribunen zich als reuzentrappen verheffen, om zoovele honderden te dragen, wier harten voor de academie en haar onvergankelijke taak kloppen, dan vergeten wij wat er in die oude dagen dwaas en bekrompen mag zijn geweest, dan herkennen wij in de dwaling zelve een openbaring van den grooten geestelijken levensstrijd, dan worden de oude geesten, die onder de zerken sluimeren, wakker en houden hun priestermarsch langs de zuilen, dan sluiten wij ons bij hen aan en voelen ons medegenomen in dien ontzagwekkenden loop, dien de geesten gaan, de eeuwen door.
Ja, dan stemmen duizenden, met den feestredenaar in, als hij onder den indruk van het oogenblik aanvangt: ‘De nationale gedenkdagen zijn voor een volk, wat de herinneringen van het leven zijn voor het individu. Zij verhoogen de veerkracht van een volk.’ Ja, dan past het, aan de schimmen der vaderen den dank te betalen voor den arbeid en den strijd, voor de dwaling en het lijden, dat zij zich hebben getroost, voor al het goede, dat zij ons

{==16==} {>>pagina-aanduiding<<}
hebben overgeleverd. ‘En terwijl in dit plechtig uur uit ons aller hart een dankgebed oprijst tot God dat Hij ons het voorrecht schenkt het derde eeuwfeest van Leidens Hoogeschool onder zoo gelukkige omstandigheden te vieren...., vloeit gelijktijdig de heilige gelofte van onze lippen dat wij de leuzen der vaderen zullen handhaven in geest en in waarheid en de vrijheid trouw zullen blijven tot in den dood.’ Wie zegt geen amen op dit woord? Laat het zijn, dat in dit ééne en eenige woord van aanbidding een kennelijke gelijkenis zal gevonden worden met het welbekende slot eener troonrede en als zoodanig zal worden gewaardeerd, er zijn ook, die er het hoofd bij buigen; en moge het gevaar verre zijn dat onze trouw aan waarheid en vrijheid ons op zoo duren prijs zal komen te staan, als er hier voor geboden wordt, wij mogen toch de oneindige waarde van zulke schatten, als waarheid en vrijheid, in zulke plechtige uren wel diep gevoelen.
Wie verwacht nu iets anders dan dat de feestredenaar met gevoelens van dank, van eerbied en toewijding het heden schetsen zal, zooals het zich uit het verleden ontwikkeld heeft? De lucht is immers frisch, gezond, versterkend? En er is immers in de behandeling der studievakken en in de toepassing van de wetenschap zooveel gebeurd, dat een kort overzicht van dien vooruitgang wel zeer gewenscht mag heeten?

Er was dan eens een vorstin, Sancta Theologia genaamd, met een dochter, die.... ‘eenzijdig’ was en Academia heette. De moeder was heerschzuchtig en sloeg de menschen, ook haar dochter, in de boeien van kerkelijk dogmatischen dwang. Thans schijnt het zoover gekomen dat de vorstelijke moe-
{==17==} {>>pagina-aanduiding<<}
der ‘als een onnutte dienstmaagd de deur zal worden uitgezet.’ Zoo kan 't verkeeren. 't Is waar, Sancta Theologia is heel wat zachter geworden. 't Is 't zelfde mensch niet meer. Zij weegt met dezelfde gewichten en meet met dezelfde maten als andere menschen; hare pretenties heeft zij afgelegd. Maar zij heeft het nu met een andere macht te kwaad gekregen, met de hooge Vrouwe Ecclesia, in wier dienst zij gesteld was door den Staat. Het ‘zeer gedunde aantal studenten in de godgeleerdheid toont overtuigend aan dat de Hervormde kerk den ontwikkelingsgang der theologische faculteit (van Leiden) niet is gevolgd.’ De kansel der Pieterskerk moet hebben gedreund van den slag, gebeefd bij dat woord van den feestredenaar. In 't kort, Theologia diende Ecclesia slecht met het nieuwe leven, dat zij leidde, en heeft nu als een onnutte dienstmaagd zich bij haar onmogelijk gemaakt. Maar ook al ware 't anders, al wist Sancta Theologia Ecclesia voor haar zaak te winnen, al knoopten beiden de losgerafelde betrekking op een andere wijze weder aan, al lieten zij beiden zich den ridderslag geven der nieuwe wereldbeschouwing, dan nog, heet het, zou de Staat met zijn wet op het hooger onderwijs de oude vorstin van de Academie moeten verjagen, daar hij nu eenmaal gezworen heeft moeder en dochter voor goed te scheiden. ‘Het groote beginsel van scheiding van Kerk en Staat, dat in onzen tijd in ons vaderland tot volkomen rijpheid kwam, eischt haar val (die der theologische faculteit) met onverbiddelijke strengheid.’ Er is niets aan te doen, geen genade!
De strenge rechter verheugt zich van harte over dit vonnis. Was het ook anders denkbaar? 't Is een jubelrede, waarin deze theses gesteld en verdedigd worden.

{==18==} {>>pagina-aanduiding<<}
Misschien waren er, die zuchtten, die rondziende op die stevige kolommen en naar die hooge gewelven dachten: hoe zijt gij - gevallen juist nog niet; maar toch vernederd gij Gereformeerde kerke en gij Gereformeerde godgeleerdheid! Of wordt niet de achterlijkheid der Hervormde kerk in het volgen der nieuwe wereldbeschouwing wat al te ‘licht begrijpelijk’ geacht? Wordt niet over de scheiding van kerk en academie wat al te stellig gesproken als ware zij reeds een afgedane zaak? Maar dat hebt gij verdiend O, Kerk van Calvijn! De feestredenaar van 1775 moest een rede houden over de Providentia divina, die van 1875 wreekt hem. ‘Heerlijk blinkt de 19de eeuw boven de vroegere uit. Wij bezitten een vrijheid van denken en gelooven van woord en schrift als nooit te voren bestond.’ 't Is zoo. Het kerkelijk commissariaat van politie is aan de Leidsche Hoogeschool opgeheven. Nu, - wij juichen mee, van harte, wat dat betreft.
En wat zal er nu van Sancta Theologia worden? O, geen nood! ‘Door haar zuiver wetenschappelijk streven heeft zij, naar het schijnt, het behoud der godsdienstwetenschappen aan onze Academie verzekerd.’ Zoo wordt de faculteit, onder een anderen naam bij hare zusters besteed, toch weer opgenomen in den kring 1). ‘Wij zouden haar met zulk een overwinning (Sancta Theologia! dit heet een overwinning!) van harte gelukwenschen en ons met haar verheugen.’ ‘Wij zouden haar niet gaarne missen.

{==19==} {>>pagina-aanduiding<<}
In het belang der Hoogeschool en ook in het belang der maatschappij stellen wij prijs op haar behoud.’
Gelukkig wordt haar de overwinning ('t schijnt ook voor de godsdienstwetenschappen nog kritiek te staan) gaarne gegund ‘in het belang der maatschappij.’ Vergun mij deze merkwaardige verzekering niet onopgemerkt te laten voorbijgaan. Zij heeft weerklonken in duizend ooren en in menig hart. Niet, om de Gereformeerde kerk, die er echter ook een dankbaar gebruik van maken kan, niet om gedrongen door den nood van het oogenblik een bolwerk op te werpen om de oude veste, niet om eenige nieuwerwetsche rationalistische theoriën pasklaar te maken voor kerkelijk gebruik, zooals Sancta Theologia dat deed voor honderd jaar, zult gij bestaan o, godsdienstwetenschappen aan Leidens Hoogeschool. Verschrompelt ook de Hervormde kerk tot een dogmatisch oudje en blaast zij ziel en leven uit of barst zij ten laatste uiteen, dan zal de Academie hoofd en hart behouden voor de verheven geschiedenis, voor de waarheden, voor de problemen van den godsdienst, dan zal zij met al de hulpmiddelen en met al de vrijheid, waarover een inrichting als zij te beschikken heeft, het licht doen opgaan over de groote beginselen en diepe overtuigingen, die de maatschappij in hare kloekste en hare eenvoudigste leden beroeren en haar hart raken. Niemand heeft zich daarbij over de academie te beklagen. Zij neemt den schijn zelfs niet aan van zich op te dringen. Zij geeft, wat hij heeft, en met haar godsdienstwetenschap blijft zij voor de maatschappij de ‘nuttige dienstmaagd’, die zij met haar theologische faculteit op den huidigen dag is.
Ook in andere vakken is de vooruitgang waar te nemen,

{==20==} {>>pagina-aanduiding<<}
die zich in de tot dusver bestaande theologische faculteit openbaarde. Aan Leidens Academie worden de classieken met hun eeuwige jeugd, hun edele schoonheid, hun kunstigen eenvoud met den ouden ijver gediend. Zij scherpen het verstand, zij oefenen het oordeel. Zij geven zin voor waarheid en eerbied voor den vorm. Maar ook de faculteit der letteren heeft zich tot een rijker leven ontwikkeld. Wel bezien was genoemde faculteit op haar wijs even slecht geëvenredigd als de gansche academie tijdens den bloei der theologie. De litterarische faculteit was de eenzijdige dochter der oude Grieksche en Latijnsche muze. Zij sprak niets dan Latijn. Eens een vorstin - is dat Latijn nu reeds als een onnutte dienstmaagd uit de deur der Pieterskerk gezet. Dat hadt gij niet gedroomd, Gaubius! Nog laten Engelands en Duitschlands classieken zich wachten. Maar het Nederlandsch heeft in 1815 reeds een stoel veroverd en 't Sanskrit was even gelukkig. Ja, naar zuid en noord en oost legt de taalvorscher het oor te luisteren, om de klanken te hooren en de oorspronkelijke beeldspraak te verstaan, waarin de menschheid haar leven, haar vreugd en haar lijden, hare indrukken heeft afgemaald. In hare talen leeft zij en leert zij ons onze wording, ons heden, ons zelven verstaan. Van een hulpmiddel om classieke, gewijde of profane schrijvers te lezen en, zoo noodig, hen na te spreken, is de taalstudie de studie geworden van heel het volk. Frisch en helder is de lucht, er is weerklank in den dampkring. Wij zien naar alle hemelstreken heen en de groote sfinx der taal fluistert hoorbaar ons hare raadselen toe.
Gij vraagt naar de overige wetenschappen? Zij voelen zich even gelukkig, ook zij hebben de ruimte vóór zich. Jus-
{==21==} {>>pagina-aanduiding<<}
titia, de strenge matrone van vroeger, zit niet meer met den bril op den neus te suffen over afgetrokken rechtsbeginselen; maar de nieuwe levensbeschouwing reikte haar de hand, voerde haar mee naar buiten en deed haar den mensch zien, zooals hij is, werkt, zondigt, valt - en opstaat. ‘Meer en meer wordt de straf opgevat als het uiterste middel, waardoor de staat de rechtsorde handhaaft, zonder opoffering van de wezenlijke, zedelijke belangen der maatschappij’ - ‘Ook het Nederlandsch staatsrecht beleefde met Thorbecke een ongekenden luister.’ En dan - de staathuishoudkunde ‘de leer der bronnen en voorwaarden van de welvaart en het materiëel geluk der maatschappij’, die koningin der wetenschappen, die de nieuwe wereld, met de omwenteling van 1789 geboren, verklaart en bijwerkt en het groote beginsel van vrijheid en gelijkheid huldigend aan allen wil leeren de toestanden, waarin zij leven, te begrijpen, te waardeeren of volgens nagerekende ervaring te verbeteren. Waar denkt zij al niet aan - de bedrijvige Academia, S. Theologia's vroeger zoo eenzijdige dochter? Oud moedertje schudt het hoofd: ‘Martha, Martha!’
Maar Physica lacht haar uit om haar zwaarmoedigheid.
‘De faculteit der wis- en natuurkunde, de jongste der zusteren, draagt wel het meest bij tot onze feestvreugde op dezen dag.’ Zij is 't, die, bij de hand en kordaat boven hare zusters, ze allen gedrild en haar mores, althans methode, geleerd heeft. Zij heeft orde gebracht in de huishouding, zij heeft gezegd hoe 't moest, zij wist te voorspellen wat gebeuren zou. Zij heeft illusies geroofd, die de malle meisjes zich in het hoofd hadden gehaald, zij heeft aan alle romantische droomen een eind gemaakt. ‘Zij leerde

{==22==} {>>pagina-aanduiding<<}
de stof aanwenden tot 's menschen nut, zooals nooit te voren.’ 't Was en 't is een frisch natuurkind en een practische meid. Zij bracht spoorwagens, telegrafen en lucifers in de mode. In haar jongste jeugd reeds klom zij op het hooge schoolgebouw en stelde daar ‘beneffens den toren, een Astronomische of Starrekijkers schouwplaats, met de nodige gereedschappen daartoe konstig geschikt’ en vlug naar beneden glijdende legde zij een ‘kruidhof’ aan, die o.a. in 1725 zoo ‘net en ordentelijk’ ingericht en van zulke rijkdommen van gewassen voorzien was dat de Eerwaarde Fabricius niet nalaten kon te verzekeren: ‘Gij zoudt zeggen, mijne Toehoorders, dat het een Tempe of het oude Parnassus, Pindus en Helicon ware!’ Thans heeft zij een andere sterrewacht gebouwd, want zij laat de armen niet hangen en kijkt nog altijd even nieuwsgierig naar beneden - en naar boven, de ruime, heldere, eeuwige hemelen in, waar de sterren zich laten meten en begluren, te groot en te verheven dan dat zij jaloersch zouden zijn op hare geheimen.
Eindelijk komt ook nog even de dokter aanloopen. ‘Men moet aan het ziekbed het wezen der dingen onderkennen van den schijn..... om zich bij de diagnose zooveel mogelijk voor dwaling te vrijwaren.’ Wij willen, als altijd, den dokter ook thans op zijn woord gelooven. Genoegen deed het ons tevens te vernemen dat ‘met betrekking tot het ziekenonderzoek de geneeskunst in onzen tijd het meest is vooruitgegaan.’ En daar dit vooral toe te schrijven is aan de toepassing van de natuurkundige methode, wenschen wij die methode van harte een heirleger van vereerders toe. Misschien sluit bij die natuurkundige methode ook de hygiene zich aan, die voor de geneeskunst

{==23==} {>>pagina-aanduiding<<}
is, wat de staathuishoudkunde is voor de rechtsgeleerdheid. Zij is de vriendelijke opvoedster, die als scholen naast gevangenissen en schavotten, gezondheidsregelen opstelt in het aangezicht van apotheken, gasthuizen en kerkhoven. Zij is 't, die de les verstaat: overwint het kwade door het goede.

Doch al deze dingen zijn meer dan ‘curiosa’ uit de geschiedenis der faculteiten. 't Is duidelijk genoeg dat zij niet de loutere voortzetting heeten mogen van de ouderwetsche geleerdheid en veelweterij, ook al zijn ze door den band der historie daarmee vereenigd. 't Is duidelijk dat de nieuwe tijd hier een inval heeft gedaan van belang, en een onweer is geweest, dat de lucht zuiverde en verhelderde, den gezichtskring uitbreidde. De omwenteling deed de werkelijkheid van zaken en toestanden voor het oog van den denker bovenkomen. Hare eigene aan het algemeen menschelijke ontleende theorieën moesten voor die bonte werkelijkheid buigen, moesten een plaatsing zoeken en zich voegen, gelijk een jong kunstenaar en beeldhouwer, die van een of andere Koninklijke Academie bij een Mr. kastenmaker in dienst kwam. De werkelijkheid drong zich op. Hare nooden hadden de omwenteling in het leven geroepen. Zij had aan de rustige ideeën kracht en beweging gegeven. Zij was het ook, die ze matigde, die ze tot bezinning bracht, die ze toetste. Geen beter middel, om hare beschamende lessen en tuchtigingen, de schrik der voorgeslachten, te voorkomen en hare zegeningen, zoo vaak als een gunst verwacht, met eere te verdienen en als een recht te verkrijgen, dan het raden op te geven en geduldig zijne ervaringen te raadplegen, het snuffelend beleid te laten gelden

{==24==} {>>pagina-aanduiding<<}
boven het speelsch vernuft. 't Is die zucht, om rond te zien in het frissche (en onfrissche) menschenleven, die de wetenschap heeft gemaakt tot hetgeen zij volgens de verhandeling van onzen feestredenaar heden is.
't Is hier, dat ik de rede van prof. Buijs in handen krijg - juist van pas. Want hij heeft den algemeenen geest beschreven, die de zeilen van alle wetenschappen zwellen deed. Allen houden één koers. Vóór den wind af, die uit het leven waait, varen zij over de diepe en geheimzinnige baren van het onbekende. Maar laat mij den heer Buijs het woord geven. ‘De Hoogeschool gaf de leus: “de wetenschap om de wetenschap” niet prijs, maar zij leerde inzien dat niet in strenge afzondering maar in het rijke leven, met en onder menschen, die leus te verwezenlijken is. Het snuffelen van den wijsgeer in alle laboratoria, zijn gluren in alle hoeken, het dolen van den taalgeleerde langs markt en straten, de arbeid van den geschiedschrijver, die het beeld der oude maatschappij te voorschijn zoekt te brengen, om uit zijne trekken de groote gebeurtenissen der wereld te verklaren, de zorg van den rechtsgeleerde, die het volk wetten geeft, niet in een magazijn van gemaakte kleedingstukken aangekocht; maar het volk aangemeten naar de maat zijner eigene statuur - dat alles wijst op een beginsel, op onzen eerbied voor het leven, voor de volle, rijke, zich dag aan dag ontwikkelende werkelijkheid.’
't Is frisch in den dampkring, men voelt behoefte aan beweging.
Geen landsvaders, die nevelen van onrecht uit hunne burgemeesterskamers over den lande doen opgaan en in hun vuistje kunnen lachen om het recht, geen magistraats-
{==25==} {>>pagina-aanduiding<<}
personen, die recht uitoefenen op hun eigen hand en binnen hun jurisdictie met de rechtsbeginselen spotten, die in de hoogescholen gepredikt worden, geen kerk meer, die hare veto's kracht kan bijzetten tegenover degenen, die een ‘e pur!’ mompelen; geen provincialisme, stedelijk particularisme, wetenschappelijk hofjesleven, geen gewijd gebied, dat niet voor het onderzoek openstaat als het huis voor den schatter, maar een maatschappelijk leven, rijk en bont, dat elke beweging toelaat en elke critiek moet dulden. 't Is helder en 't is in dit opzicht frisch om ons heen. Wij leven.

Gesprekken, die op 8 Februari 1875 in de Pieterskerk te Leiden zijn afgeluisterd,

‘'t Is koud.’
‘Het tocht.’
‘Te koud voor zulk een gelegenheid.’
‘Er is toch brandstof genoeg.....
Wat meent ge?.’
‘.... in de redevoering.’
‘Als in een magazijn van turf en hout. Brandstof genoeg, ja; maar brandstof is geen vuur.’

‘'t Is alles heel waar.’
‘En heel voorzichtig als van iemand, die met critische bescheidenheid en stelselmatige omzichtigheid eenige theses verdedigt. Hebt gij ooit zoo veel “schiers, bijna's, misschiens, wellichts, mij-dunkts en 't schijnts bij elkaar gezien?”
Hoor, dat is van Mill.’

{==26==} {>>pagina-aanduiding<<}

‘Mill's uitspraak, dat de natuurwetenschap reeds nu meer voordeel - in den edelen zin van het woord - aan het menschdom heeft bewezen, dan alle andere wetenschappen samen.....
‘Dat is een kerel, die Mill. Die durft!’
‘Stil!’
‘... wil ik liefst in het midden laten, want er bestaat geen objectieve maatstaf, waaraan de juistheid van zulk een bewering kan worden getoetst.’
‘Wat zegt ge er nu van?’
‘Dat Mill iets met warmte zeggen kon.’

‘'t Wordt laat, de aanspraken moeten wij ook nog hebben.’
Men had de kwestie reeds terstond eenvoudiger kunnen stellen. Dat blijkt trouwens meestal a posteriori. Men ziet dan eerst in dat men veel wegs had kunnen besparen. Men zou veel wijzer hebben gedaan, wanneer men eenvoudig tot een partieele wijziging was overgegaan van de punten, welke voorziening eischen....
‘Waar ziet dat op?’
‘Op het hooger onderwijs.’
‘O!’

Bij 't uiteengaan.

‘In het onderwerp lag de stof voor een lierzang.’
‘Maar ze kunnen niet meer jubelen tegenwoordig. 't Ligt'em in die okshoofden wijn en die vaten bier, geloof me. Al dat afbreken tegenwoordig maakt zoo nuchter. Het bruist en parelt niet.’
Toch wel, toen hij zei: ‘Neen, wij zijn niet verbasterd, wij moeten niet terug maar vooruit op den weg der be-
{==27==} {>>pagina-aanduiding<<}
schaving en ontwikkeling. Elk volgend geslacht staat op de schouders van het voorgaande....
En 't liep op een weg?! Of liep het op een weg van schouders? Dat zijn halsbrekende toeren!
.... De blik reikt gedurig verder. De horizont breidt zich uit. Wat nu nog verborgen is, kan rijzen boven de kim. Het verband der dingen zal zonder twijfel allengs minder raadselachtig worden - wellicht ten slotte door den menschelijken geest kunnen worden gepeild.’
‘Ge hebt gelijk, dat heeft iets van een toast.’
‘Of er nu weer zijn zullen, die beweren, dat er geen objectieve maatstaf is, waaraan zulk een bewering kan worden getoetst?’
‘Wie weet?’

‘Er was veel uit te leeren, dat moet ik zeggen.’
‘Ik ben 't met u eens; maar mijn man zou zeggen dat het daar niet om te doen was. Ik wed dat hij weer beweren zal dat het niet “hoog” is “opgevat”, zooals hij 't noemt.’
‘'t Is waarlijk niet alles, bij zulk een gelegenheid het woord te voeren. Het werk wordt altijd afgemeten naar de maat der plechtigheid - en die was nu zoo heel groot.’
‘Dat is waar; maar daar moet de spreker zijn werk immers ook op aanleggen.’
‘Maar vondt ge dan in die toespraken niet veel moois, bij voorbeeld in die aan de oudstudenten en aan de jongelui?’
‘Dat is iets anders; ja zeker, dat moeten zij over het algemeen met veel genoegen gehoord hebben; maar naar mijn smaak is er veel te veel betoogd, gedoceerd,

{==28==} {>>pagina-aanduiding<<}
gedefendeerd, geredeneerd en terloops opgemerkt, gecritiseerd - te weinig...
Georeerd, gedeclameerd, geprofeteerd, geïdealiseerd - ik weet het al.’
‘Neen; maar te weinig geschetst, geschilderd, gegroepeerd, te weinig gedaan om datgene in beeld te brengen, wat wij immers bezig zijn als een feest te vieren en wat ons dus bovenal als iets eerbiedwaardigs, als iets groots, als iets verheffends vóór oogen moet staan. Ik dacht dat ik nu eigenlijk eens recht beseffen zou wat deze dag beteekent en te zeggen heeft. Maar 't liet me koud.’
‘Het is ook zoo koud.’
‘Ik had het moeten vergeten!’

Er waren drie, zoo niet meer, dan toch ten minste drie warme momenten.
Vooreerst - dit moet erkend worden - het slot van de feestrede; maar toen waren de menschen te verkleumd om de kortstondige warmte te waardeeren.
Dan ook - de ontmoeting der hoogleeraren en studenten. 't Waren niet de okshoofden wijn, die de warmte gaven; maar bij de toenadering van zooveel groots en edels deed de wederzijdsche waardeering een electrieke vonk losspringen, bij wier schok de harten ontvlamden. Toen werd er feest gevierd, toen was de geestdrift wakker. Toen vierden de idealen, ach! soms zoo ernstig, zoo hard beproefd, zoo droefgeestig, zoo mismoedig, soms zoo verscholen achter folianten en allerlei opgestapelde werkzaamheden, toen vierden de idealen feest. Toen kwamen zij uit en lieten zich niet bedwingen; maar glansden van vreugde, dat

{==29==} {>>pagina-aanduiding<<}
zij zich daar onbezorgd mochten uitspreken, en gloorden van geloof en van moed.
En eindelijk - men begroet een koning, die in zijn loge stapt, men juicht, als een overwinnend leger zijn intocht houdt, men stampt en men klapt in de handen als een gevierd kunstenaar op het tooneel of in het orchest verschijnt; maar daar in dien grooten tempel, te midden van zooveel officiëels, door zoovelen een groet te hooren brengen aan mannen, die zich alleen onderscheiden door de gaven van hun geest en den arbeid der gedachte, aan mannen, die in alle stilte werken aan de ontwikkeling der menschheid, dat was door de tegenstelling zelve; maar ook door den vrijen aandrang, waarmee het geschiedde, waarlijk indrukwekkend. Bij sommige namen voelde men, dat het komen moest en als het kwam, dan was het of al onze heiligste begeerten een weerklank kregen en zich uitbreidden over de schare.... Het maakte den indruk van een stem des volks die den mannen der wetenschap toeriep: ‘Wij kennen u, al prijken uwe namen niet in hooge kringen, al omringt gij u niet met een schitterenden staf. Denkt niet dat wij goud gallon en wapenpraal vereeren. Denkt niet dat wij geen besef hebben van uw waarde, dat wij den geest des onderscheids niet zouden bezitten, in u niet onze beste vrienden zouden erkennen. Wij zijn grover dan gij, wij kunnen uwe hoogten niet bereiken, in uwe diepten niet nederdalen, maar wij vereeren in uwe groote mannen den menschelijken geest. Wij buigen ons voor alles, wat in u en met u weerstand biedt aan geweld, misdaad en ellende.’
Maar die groet klonk ook als een bede, een luid beroep op allen, die hun leven aan de ontwikkeling van wetenschap en kennis wijden:

{==30==} {>>pagina-aanduiding<<}

‘Wij vragen niet dat gij ons zult komen leeren. Wij zouden u niet verstaan. Maar neemt onze zonen en stort hun wijsheid en waarheid in. Gij, denkers en onderzoekers, geeft het vaderland mannen. Wij kennen uw invloed, wij weten dat van u, als uit een brandpunt van licht, de stralen uitgaan naar alle deelen van ons vaderland. Wij weten dat uwe discipelen her- en derwaarts uitgezonden zullen worden en arbeiden zullen aan onze belangen, aan de vraagstukken, die uit het volle leven in getale rijzen. Wacht ons een omwenteling? Moet de vracht van onopgeloste vragen de maatschappij doen kantelen? Moet de vierde stand voor zich doen, wat de derde deed voor bijna honderd jaren? Wij zijn geduldig. Wij willen wachten; maar helpt ons. Geeft ons mannen, die onze verhouding regelen. Wij voelen soms den grond onder ons weggaan. Wij hebben vertrouwen noodig en geloof. Geeft ons mannen, met een overtuiging, en met een wil uit hun overtuiging opgegroeid, mannen die niet met ons spelen. Wij worden geslingerd door priesters en geestelijken, door philosophen en twijfelaars, geeft ons mannen, die onze idealen redden, die ons voeren uit de woestijnen van het pessimisme en leiden tot de eeuwige bron van leven, tot het geloof aan de waarachtigheid van alles, wat heilig is en goed, tot een God om te dienen met het beste wat wij hebben. Wij willen meer weten, niet zooveel als gij; maar meer weten en meer kunnen. Wij kunnen niet genoeg. Wij voelen ons soms onmachtig in den strijd des levens. Wij zijn óf ledig en arm óf te vol en te rijk, dan dat wij onze geestelijke bezittingen kunnen ordenen en gebruiken. Wij moeten werken en wij moeten niet op goed geluk af ons overgeven aan den eerste den

{==31==} {>>pagina-aanduiding<<}
beste, die ons gebruiken wil. Wij willen liever ons brood verdienen, dan speculeeren en dobbelen. Onze staatslieden, onze predikanten, onze geneesheeren, onze leeraren in talloos vele vakken, velen onzer schrijvers zullen van u komen. Geeft ons mannen met hoofden en mannen met harten, die opstaan tegen het deftige misbruik en zich nederbuigen tot de onkunde, die zich niet opsluiten in voorname kringen en ons voorgaan in dwaze weelden om straks voorlezingen te houden over staathuishoudkunde, maar die eenvoudig en kloek ons willen helpen leven, geeft ons geene nuffige geleerden, die de vraagstukken niet aandurven; maar vrienden, geen pruiken van 1775; maar koppen. Zet voort het werk der vrijheid onder pruiken begonnen met staatkundig getwist; maar veredeld tot een maatschappelijk werk. Dat uwe discipelen met ons al het onrecht, alle willekeur, alle liefdeloosheid vertreden. Wij vragen het, ieder voor zijn deel.’
Zoo deze vragen op den kouden 9den Februari door de Pieterskerk hadden geklonken, zou er een even hartelijk rumoer zijn gehoord, de wedergroet van de wetenschap aan heel het volk?
Dan had een bundel heldere zonnestralen door de hooge vensters mogen nedervallen, als een vriendelijk zinnebeeld van licht en van warmte - en die hebben wij zoo noodig!

J.d.V.








{==32==} {>>pagina-aanduiding<<}

Op de Veluwe.

I.

Land van hei en hout en heuvel, ik ruk me weer los, met onbedwongen zuchten, uit uw verkwikkelijke nabijheid. Wij kennen elkander; ik heb u doorkruist in alle richtingen, als knaap en als man, en heb u steeds trouw bevonden, als ik in uw dreven de lafenis zocht, die verdere, trotschere lustoorden mij weigerden. Geeft vrij, steedsche zielen, die zelfs in een Geldersch dorp uw liefde voor steedsche zeden niet verloochenen kunt - geeft vrij de voorkeur aan de lachende beemden van Velp of Oosterbeek. Voor mij en mijn stevig geschoeiden wandelmakker - voor ons de echte, noordelijke Veluwe, met haar grootscher afmetingen, woester trekken, somberder kleuren, haar eenvoud, vrijheid en ruimte!

Hoe komt 't toch, dat zoo weinigen dáárheen gaan in de zomervacantie? Hoe, dat ieder u weet te verhalen van

{==33==} {>>pagina-aanduiding<<}
de veelal poppige schoonheden van Rozendaal en den Oorsprong, terwijl, in Holland althans, voor verreweg de meesten 't land tusschen Putten en Apeldoorn een terra incognita is?
Och -, de familie A. wil er niet heen, omdat de familie B. er vandaan blijft; en eigenlijk is dit voor beide familiën maar goed ook. Want noch de A's noch de B's houden van loopen - een onvermijdelijke lichaamsoefening voor hem die iets van de Veluwe wil zien. Bovendien, de A's en de B's tegader wenschen op hun uitstapje opgemerkt te worden door de familie C., opdat 't deze blijke, dat A's en B's zoo goed als een ander 's zomers er hun toertje van nemen kunnen; - de C's, nu, zullen hunne tenten opslaan aan De Steeg, waar men aan een table d' hôte dineert; mitsdien volgen de A's en de B's de C's naar De Steeg. Eindelijk, zoomin de A's als de B's (zij erkennen 't onbewimpeld) kunnen nu 't bijzonder aanlokkelijke beseffen van daar te gaan dolen door die grenzelooze vlakten en bosschen, waarin men geen levend wezen ontmoet dan een plaggensteker of een sprokkelend oud vrouwtje. De A's en de B's gevoelen zich op 't liefelijkst aangedaan bij 't bezichtigen der broeikassen van dien hoogadelijken grondbezitter, den zeer benijdenswaardigen maar nochtans om zijne welwillendheid jegens vreemde bewonderaars algemeen beminden baron Van Uilenhorst. Ook is 't een genot voor de A's en de B's, thee te gaan drinken, met een glas wijn toe, aan de fashionable uitspanning op den Pauwenberg - vooral wanneer zij vermoeden mogen dat de C's daar óók zullen thee drinken, met glazen wijn toe. Lieve hemel! men maakt de onkosten van reizen toch niet, om zich blaren aan de voeten te gaan loopen in een woestijn!

{==34==} {>>pagina-aanduiding<<}

Het is zoo: geen verstandige familie maakt dáár om de onkosten van reizen. Maar wij, onverstandigen, doen 't -, jonge harten, door sterke beenen gedragen. Des te beter voor ons, dat al die anderen wegblijven. Des te beter voor ons, wien 't om wat natuur te doen is, en - ja! - ook om wat verademing buiten de omgeving der A's en der B's en der C's.

II.

Als de spoortrein u te Putten heeft afgezet, en ge van daar te voet de Veluwe binnendringt, moet ge uw weg nemen over Garderen. 't Is een weg, die, aan beide kanten door laag sparrehout ingesloten, gedurende 't eerste uur wandelens luttel afwisseling biedt. Maar straks zijt ge, al rijzend, den zoom van 't schijnbaar eindelooze kreupelbosch genaderd - en 't uitzicht is rijk genoeg om u de doorgestane hitte en den overlast van stof en vliegen te doen vergeten. Een uitgestrekte vallei ligt vóór u, in welke 't plompe kerktorentje en de ‘meul’ van Garderen zeer in 't oog vallende voorwerpen zijn. Rondom dien kerktoren en dien molen breidt zich een wijde kring van goudgele en teeder witte akkers uit - akkers met tarwe en met boekweit; doch daar buiten, zoo ver 't oog reikt, is niets dan de purperbruine hei, tegen wier breede golvingen en donkere kammen grazende schapen als blanke stipjes afsteken. Uit de verte klinkt 't zoet gebengel der klokjes van de kudden u tegen, en mengt zich harmonisch met 't schuifelen der sparretakken en 't jubelend kweelen van den leeuwerik. Komt ge veel later dan ge berekendet te

{==35==} {>>pagina-aanduiding<<}
Garderen aan - wijt 't gerust aan de sobere schoonheid van dit eerste echt Veluwsche landschap.

Naar uw intocht te Garderen behoeft gij trouwens niet te verlangen. Hooptet ge wellicht op een middagmaal hier? - Verneem dan, tot uw teleurstelling, dat in dit Arcadisch dorpje zelfs de herberg ontbreekt, op wier grazig bleekveld, bij 't vedelkrassen van een behoorlijk grijzen en blinden speelman, de Gardensche Colijns hun Phylissen zouden kunnen ten dans voeren. Want neen! - nimmer zal ik u 't spelonkje doen binnentreden, van welks gevel werkelijk iets bengelt, dat naar een uithangbord gelijkt, en binnen welks muren inderdaad zekere dranken te verkrijgen zijn, die van gerstebier en jenever althans nog den naam en een bijsmaak behielden. Nimmer....... Maar gij wilt tóch? - 't Kan u een ziekte kosten! Ik zeg u, de stank der aangrenzende zwijnskotten is overweldigend daar binnen!....... Tevergeefs vermaand? Volg mij dan, zoo de geest van onderzoek machtiger in u is dan de waarschuwing van een vriend.
Boven- en onderdeur zijn gesloten; maar op ons kloppen wordt ons opengedaan. Nauwelijks zijn we binnen, of de klink valt weer achter ons dicht - en we bevinden ons schier in duisternis. Bij den rossigen walm van een plaggenvuur, bijgestaan door 't droevig schemerlicht dat door de enge, fleschgroene vensterruitjes verdwaalde, onderscheiden we echter een zestal mannen en twee vrouwen. Eén der vrouwen port 't plaggenvuur op, blijkbaar met 't oogmerk om er aanstonds een geweldigen ijzeren pot over te hangen; de andere vrouw vraagt ons stug naar ons believen, terwijl ze een paar matten stoelen voor ons tegen

{==36==} {>>pagina-aanduiding<<}
een tafel schuift. Wat de mannen betreft - één hunner, die de kastelein mag wezen, heeft zich verwaardigd ons ‘g'n avond samen’ brommend te beantwoorden; de overige vijf zwijgen, trekken aan korte pijpjes, en staren ons aan met doffe kalveroogen, aan welke de roode flikkeringen van 't vuur onder den pot straks een wolfachtigen glans beginnen mee te deelen. - Onverklaarbaar! Buiten is 't een zonnige zomeravond -, en die mannen zitten bij voorkeur in deze donkere, walgelijk benauwde krocht. Indien 't eens? - - Gerechte goden! indien dit zure gerstebier, dat naar niets zóó weinig smaakt als naar een eerlijk brouwsel, eens een slaapmiddel bevatte? Indien die pekzwarte holte, daar in dien hoek, eens de bedstee ware, waarin men ons, door den drank verdoofd, neerleggen zal, en waaruit men ons te middernacht zal opnemen, als schollen geplet door de zwaarte van den langzaam neergezakten hemel? Dan, om alle sporen van ons te doen verdwijnen - die kannibaalachtige ijzeren pot? - - Op mijn woord - met ogers lachen we wat; maar hebben we niet opgemerkt hoe bovennatuurlijk vet de zeugen en biggen hier zijn en hoe wonderbaar genoegelijk zij knorden, toen ze ons hier zagen binnengaan?

De lieve zon (men heeft 't vóór mij al verkondigd) bestraalt goeden en boozen, 't reine en 't onreine, met denzelfden glans. In haar maatlooze verhevenheid boven al wat hier op aarde goed of boos, rein of onrein heet, zendt zij haar licht even kwistig over graven vol afzichtelijkheid, als over de sneeuwvelden der Alpen. Bij voorbeeld:
Een ranke brik zwiert als een zeezwaluw over de golven

{==37==} {>>pagina-aanduiding<<}
van een zuidelijken oceaan. Als zij in de verte uw schip voorbijsnelt, moet ge verklaren dat schooner voorwerp, bevalliger beeld van vlugheid en kracht uw oog nimmer verlustigde. Nooit zaagt ge blanker zeilen zwellen bij 't bolle blazen des passaatwinds; vóór 't scheepje uit werpt de middagzon een breede lichtbaan over de huppelende blauwe wateren........ Maar hoe zoudt ge ontstellen, zoo ge 't inwendige van deze zeenimf kondet aanschouwen! - De kapitein is een beest; hij ligt dronken in de kajuit te snorken. En in 't vunzige vooronder wentelt zich een zieke scheepsjongen op zijn harden bultzak, terwijl zijn makkers rondom hem elkander vloekend de brokken riekend pekelvleesch betwisten, die de smerige kok hun voorschoof in een houten nap. De arme knaap snakt zoo naar een sprankje van dat zonlicht, naar een mondvol van die frissche lucht, van wier weelderigen overvloed slechts een planken wand hem scheidt. Rust en koelte zouden de koorts in hem gestild hebben; hij zou hebben kunnen genezen; hij zou zijn moeder, de weeuw, zijn kleine zus en zijn speelmakkers hebben kunnen weerzien; een kordate Hollandsche varensman had er uit hem kunnen groeien -, indien een zorgzame hand hem medicijn gereikt, een vriendelijke mond hem moed ingesproken hadde. Helaas! Lepels rum langde men hem tot medicijn; godlasterlijke ruwheid bood hem den troost der stervenden. Zon noch zee, moeder noch makkers zou dit kind weer begroeten. Rust noch koelte zou hij vinden, vóór ze hem zouden hebben neergeplompt overzij, en de azuren diepte zich boven hem zou gesloten hebben........ Hoe geestig zwiert inmiddels dat ranke brikje daar verder! Een brikje van louter gratie en vergenoegen!

{==38==} {>>pagina-aanduiding<<}

Desgelijks met Garderen en zijn herberg. Een dorpje van louter landelijkheid en zindelijkheid, zou men zweren, als men 't genaakt. Gewis (denkt men verder), zeldzaam vet moet de room, bij uitstek versch moeten de eiers wezen, die de blozende boerendeern in de propere dorpsherberg ons voorzetten zal....... Intusschen is de dorpsherberg een varkenskot, vol van de gruwelen, die der varkenen lust en leven zijn. Varkenskotten, door menschen meebewoond, konden u niet vreemd zijn, o wandelaar uit 't welvarende Zuid-Holland. Maar 't grieft u, een dusdanige inrichting te moeten aantreffen in een der schilderachtigst gelegen dorpjes van ons vaderland -, en dan nog wel op dezen zomeravond, nu alles alom, tot zelfs 't rieten dak en de verweerde muren dezer afgrijselijke herberg, kalm glimlachend zich baadt in den goudstroom uit 't glorend Westen.


III.

Gelijk er dorpen zijn in deze wijde wereld, waar de wandelaar, door nacht of honger overvallen, bed noch voedsel vinden kan (bedriegelijke oasen, ongastvrije uithoeken, die op elke kaart met een Kaïns-teeken verdienden gemerkt te staan), zoo treft men daarentegen soms bekoorlijke pleisterplaatsen op plekjes, die zelfs op den rang van gehucht niet bogen kunnen, kerk noch kerktoren, molen noch molenaar, dominee, burgemeester noch gemeenteraad bezitten - kortom, niets hebben wat hun tot aanbeveling zou kunnen strekken, dan hun eigen innerlijke waarde. Zulk een aanminnige pleisterplaats is 't logement van mijn braven vriend Huigen, te Nieuw Milligen.

{==39==} {>>pagina-aanduiding<<}

Gij mannen van 't Vredebond, die schimpt en smaalt op al wat snaphaan of zijdgeweer draagt; die in den Nederlandschen soldaat slechts een brokstuk zien kunt van een groote helsche machine - in de Nederlandsche schutterenmacht slechts een oplossing van 't vraagstuk hoe in dit tranendal 't volmaakt nuttelooze te vereenigen met 't volkomen belachelijke -, gij mannen van 't Vredebond, laat u bekeeren, en merkt op, hoe hier beneden geen distel wast of er bloeit op zijn tijd een knopje aan, of, duidelijker gesproken, hoe er geen euvel zóó erg is, of 't brengt nog wel wat goeds in zijn gevolg. Zonder militarisme en schutterlijken geest, toch, geen kamp te Milligen; zonder kamp te Milligen, geen logement-Huigen; en zonder logement-Huigen - -, doch de gedachte alléén aan zulk een leemte in rerum natura doet ons huiveren van ontzetting! Zonder logement-Huigen hadden we moeten overnachten op de kille hei, ten prooi aan 't bekende en onbekende gedierte des velds; óf wel (bloedverstijvende overweging!), we hadden onder dak moeten geraken in die Gardensche karavansera - ge weet wel: met die zes wolfachtig glurende mannen, en die bovennatuurlijk vette varkens, en die geheimzinnige zwarte bedstee in den hoek. Inderdaad, zonder 't logement-Huigen zouden we ons in eenzelfden wanhopigen toestand bevonden hebben als Sindbad en zijn gezellen op 't eiland der slangen en cyclopen.
Waartoe nu evenwel dergelijke schrikbeelden ons voor den geest gehaald? - 't Logement-Huigen is er, zoo gastvrij en welgelegen als ooit tevoren - ja, als hadde Sint Juliaan, schutspatroon der reizigers, 't met eigen handen voor zijn beschermelingen daar neergezet.
Gegroet, vriendelijke dochter des huizes! Roodwangig

{==40==} {>>pagina-aanduiding<<}
Veluwsch kind, wees ons gegroet, en bak ons van uwe wijdvermaarde pannekoeken!

Terwijl 't goede schepsel fluks zich van dezen last gaat kwijten, moet ik hare afwezigheid waarnemen om u even iets in 't oor te fluisteren.
Gij hebt gezien hoe we, van Garderen's hoogten af, dwars door 't kamp ons pad hierheen gekozen hebben. Dat kamp was leeg en eenzaam; de zwarte loodsen en roode barakken maakten een droevige vertooning in 't schemerdonker. Doch, vat ge? juist dáárom leidde ik u zoo gerust deze woning binnen, en stel ik mij zooveel voor van de pannekoeken, die Hanneke Huigen ons straks opdragen zal. Weet namelijk, dat, wanneer 't daar wemelt van krijgslieden op de vlakte, Adonis zelf in de oogen dezer jonge maagd geen gunst vindt, tenzij hij een officiersjas aanhebbe. Een boos gesternte ware 't, dat u dán vermoeid en hongerig te Nieuw Milligen zou doen belanden. Slechts één gedachte beheerscht dan Hanneke en haar helpsters in keuken en gelagkamer: 't is de zorg voor 't voederen en drenken der generaals, kolonels, majoors, kapiteins en luitenants van Zijner Majesteits armee. Logies? eten? - en dit verlangt gij, burgerworm, die zelfs bij de Drabbendyksche schutterij de strepen van korporaal niet waardig gekeurd werdt? - Verdwijn! Ga plaggen eten in de hei, en maak u een bed van stoppels! - - Aldus hard gelijk een vijfponder is Hanneke's gemoed; aldus stekelig gelijk de baard eens sappeurs zijn hare woorden. Wellicht, zoo gij geduldig wacht, zult ge nog mogen spijzen van de kruimpkens, die daar mochten gevallen zijn van der officieren disch. Wellicht?

{==41==} {>>pagina-aanduiding<<}

Daarom, wanneer ge Hanneke Huigen wilt leeren kennen in de gulheid haars harten, en hare pannekoeken in de volheid van vetheid - zoek haar niet op wanneer er bajonetten flonkeren op de hei, en roffels u van verre tegendreunen. Zij kan u dan niet believen; hooger plicht roept haar.

Komaan! thans aan den toets eener proefondervindelijke wijsbegeerte deze veelbesproken pannekoeken onderworpen! - Erken, dat ze voortreffelijk zijn, gansch éénig in hun soort, als de roomtaarten van Bedreddin Hassan; - een minimum van boekweitmeel is hier luchtig geallieerd aan een maximum van eijeren, ham en boter. Erken ook, dat Huigen's roode tafelwijn niet slapper of wranger is dan die van de meesten zijner beroepsgenooten. Erken bovenal, dat 't maar aan uzelf ligt, zoo ge 't u hier niet recht huiselijk maken kunt; en dat ge al heel weinig begrip zoudt toonen van de kunst van genieten, indien ge straks, na uw pannekoekenmaal, niet op muilen en met een lange pijp gezien wierdt, kuierend in 't maneschijntje, den straatweg een eindje op.
O, zoo ge dit laatste slechts erkennen wilt, geef ik u volgaarne uw meening omtrent Hanneke's baksel en haar vaders schenksel present. Of vindt ook gij niet iets wonder bekorends in zoo'n ouderwetsch, ietwat afgelegen Wapen van Dit of Dat, zoo'n Gouden Draak of Zilveren Eenhoorn, half logement, half hoeve, waar de inrichting wat primitief, 't comfort wat boersch mag wezen, doch waar dan ook al wat er goeds in huis is, 't beste bed, de prettigste kamer, de uitgezochtste producten van de eenvoudige maar degelijke kookkunst der vrouw, onmid-
{==42==} {>>pagina-aanduiding<<}
dellijk voor u, en voor u alléén, beschikbaar zijn? Rust ook gij niet liever op een helderen matten stoel, in vrijheid en vrede, aan een groengeverfd tafeltje onder een lindeboom, dan op een sofa in 't rooksalon van 't hotel de Finefleur? Smult ook gij niet feestelijker van Hanneke's simpel gebak, onder vier oogen met uw reismakker, in dit lachende tuinkamertje, dan van schildpadsoep en getruffeerd gevogelte aan een table d'hôte in de prachtigst gestoffeerde eetzaal?
Hoe verfoei ik ze, die stijve, steedsche, dure hotels! Die fashionable slaap- en eethuizen, met hun rijen sombere, genummerde slaapcellen, wier vensters onveranderlijk uitzicht bieden op daken of op een smerige binnenplaats; - met hun horde gerokte kellners, azend bediendenpak, dat voor u kruipt, of u brutaliseert, naar gelang gij gul of karig zijt met uw fooien; - met hun afschuwelijke tables d'hôte, aan welke men eet op commando, en kauwt op de maat: graven van alle waarachtige gezelligheid, en, voor ieder die nog niet geleerd heeft egoïstisch te schrokken en te slokken als een hyena, graven van alle waarachtig tafelgenot tevens........ De bel luidt; dringt naar binnen, opgepoetste dames en heeren! de voedering zal aanvangen!....... Daar zitten ze aan. Gij óók, vriend Modestus? - Maar gij ziet bleek om den neus, als moest u een kies getrokken worden! Ik ben zeker dat niets u smaken zal, omdat ge u voortdurend verbeelden zult dat al uw overburen u aanstaren. En gij, mevrouw Fijndeeg? In welken plooi zult ge uw mondje nu snoeren, opdat hetzelve in manierlijkheid niet onderdoe voor dat van de bankiersvrouw óver u? - Ik durf wedden, wanneer ge van tafel opstaat, dat ge mij niet zult kunnen zeggen wát ge gegeten hebt - zóó ge-
{==43==} {>>pagina-aanduiding<<}
heel zal uw ijdele ziel bezig zijn geweest met de vraag hoe te eten. Méér nog dan u, beklaag ik mejuffrouw uwe dochter, die thuis, in 't opkamertje achter den bakkerswinkel, vrijmoedig genoeg pruimen kan, maar thans niet passender weet te handelen dan met zoo veel als niets te gebruiken. Reken er op, dat 't arme kind zeer onverzadigd den disch verlaten zal. Alleen meneer uw man doet alsof 't hem niet schelen kon; hij is trouwens met bakken rijk en achtbaar, rentenier en lid van den gemeenteraad geworden, en weet dus niet voor wien drommel hij zich zou moeten geneeren. Zijn linkschheid en verlegenheid tracht hij te 
verbergen door 't voeren van een luid doch eenigszins onsamenhangend gesprek met een heer naast hem, en door 't nuttigen van enorme hoeveelheden van alle hem aangeboden spijzen. Hij is zoo gek niet om 't er niet van te nemen; hij moet er immers hetzelfde voor betalen, of hij kieskauwt, dan of hij muist! - Straks zal hij zijn gekunsteld wereldburgerschap boeten met de pijnen van indigestie. Middelerwijl dient hij met vrouw en dochter tot mikpunt der grappigheden van een clubje habitués, versleten fatten en oude vrijers, de éénigen die zich werkelijk op hun gemak voelen aan de tafel, en eten en praten wat hun lust - dat is, uit alle schotels de fijnste hapjes kapen, en over al de aanzittenden, soms voor dezen zeer hoorbaar, hun dartele kritiek oefenen........ Een prachtige instelling voor den hotelhouder, zoo'n table d'hôte! Voor de gasten een instelling van ondraaglijk despotisme, waaraan ik niet begrijp hoe ooit eenig volk behalve de gezellig levende Franschen zich heeft willen onderwerpen.
En hoe heb ik ú lief, stille verblijven van landelijken eenvoud en landelijke weelde, zoete tempelen van gemoe-
{==44==} {>>pagina-aanduiding<<}
delijkheid! - Pas een halven dag toefden we onder een dak als dit - en reeds zijn we bevriend met al de huisgenooten, alsof we werkelijk gasten waren. Huis en hof kennen we al op een prik: - 't bloementuintje, met zijn klaprozen, zijn citroenkruid en reseda, zijn prieel van kamperfoelie; den grooten lap moesgrond, van de keurigste groenten overdekt; den diepen put, met zijn ijskoud, kristalhelder water, dat altoos even gul uit den zuiveren zandbodem opwelt; den stal en den hooizolder, vol geuren van Arcadie; den huiveringwekkenden kelder, met zijn geheimzinnigen schat van wie weet hoe bejaarde wijnen; de lichte, luchtige slaapvertrekjes, met hun eerbiedwaardige meubels, der jaren en der herinneringen zat; de gelagkamer, eindelijk, met haar antiek buffet, haar schildwachthuis van een klok, haar mangel van een biljart, haar plakkaten en curieuse oude prenten aan de wanden. En dit alles is ons; geen Europeaan die 't ons betwist. Ons is de wijn in den kelder; ons is het biljart; ons zijn de vruchten, de groenten, de bloemen in de gaard. Ons zijn ook de vredigheid en de vriendelijkheid van dit oude huis en zijn bewoners. Ja - ons is deze gansche wijde, heerlijke hei rondom, wier geuren de wind ons weer toedragen zal, als we, na gezonden slaap, morgen vroeg een raam zullen opengooien, om met volle teugen vrijheid in te ademen -, vrijheid!


IV.

Nieuw Milligen, moet ge begrijpen, bestaat uit niet minder dan twee huizen: 't logement-Huigen, en een inrichting van gelijken aard doch geringer allooi, vlak daartegenover. Het ligt (gelijk de lezer reeds lang heeft moe-
{==45==} {>>pagina-aanduiding<<}
ten gissen, zoo hij 't niet wist) aan den straatweg, ongeveer op de helft tusschen Voorthuizen en Apeldoorn. Slachters, noch bakkers, noch andere voortbrengers van 's levens geriefelijkheden, zijn er uren wijd in den omtrek. Wat méér zegt: behalve de woning van een tolgaarder, een kleine hoeve naast de herberg aan de overzij, en de verlaten barakken in 't kamp, zult ge, Nieuw Milligen tot uw punt van waarneming kiezend, in geen der streken van 't kompas een verblijf van menschen kunnen bespeuren. Om kort te gaan - 't logement-Huigen ligt in een wildernisje, dat, wat uitgestrektheid en onbewoondheid betreft, 't zich door geen brok van ons vaderland verbeteren laat. Dit feit moge u ophelderen, waarom Hanneke u niet zoo maar op stel en sprong kalfscoteletten kon opdisschen, noch na 't eten manila-sigaren voor u kon laten halen. Gedurende den kamptijd is 't natuurlijk anders gesteld. Geen lekkernij zoo fijn en zeldzaam, geen sigaar zoo geurig, of op den wenk van een moedig krijgshoofd rukt zij aan. Verlangt de overste een portie lijstertongen met oestersaus - zie, zij staat vóór hem. Of mocht de luitenant-generaal (de anders zoo sobere, zoo geharde held, die bij zoo menige campagne tegen de woeste Papoeas een ontbijt van boombast voor lief moest nemen) een plotselingen en op den ouden dag licht vergeeflijken trek naar granaatappelen niet kunnen bedwingen -, hij heeft slechts te kikken, en Hanneke of een harer slavinnen komt met de voorwerpen zijner belustheid aangekropen.
Ik zei daar, dat Nieuw Milligen aan een straatweg gelegen is. Die straatweg is geen andere dan de groote koninklijke route van Amersfoort naar 't Loo. Voorwaar een koninklijke weg, recht als een kaars, keurig onderhou-
{==46==} {>>pagina-aanduiding<<}
den, en die, op de hoogte van 't logement-Huigen, naar beide kanten in zijn loop iets indrukwekkends heeft, dat men van Nederlandsche straatwegen niet gewoon is. Nederlandsche straatwegen zijn, behalve uitnemend aangelegd, vaak lachend en lommerrijk genoeg; soms imposant door pracht van deftige buitenplaatsen, door breedte en hoogte van statige boomrijen; meestal, zelfs al zijn ze kaal en eentonig, toch voor een Nederlander nog wegen om lief te hebben: want weiland, wolken en wind vergezellen hem altoos. Doch indrukwekkend door onafzienlijkheid of stoute rijzing zijn Nederlandsche straatwegen zelden. Welnu, die van Milligen naar Apeldoorn is 't zoowel door 't een als door 't ander. Westwaarts verliest hij zich, een lijnrechte witte streep, in 't peilloos grauw van de heide. Oostwaarts stijgt hij, even recht, even wit, tegen den hoogen heuvelkam op, langs wiens kruin, noordelijk en zuidelijk, de zoom van 't Soerensche bosch zich uitstrekt. Ziet ge die nauwe gleuf in 't geboomte op de hoogte? - 't Is waar de weg 't zware hout binnenglipt. Kijk nú eens! Drie donkere stippen zijn uit 't bosch daar boven te voorschijn gekomen, en kruipen traag langs de helling afwaarts. Zijn 't vliegen, mollen, ratten? - 't Zijn reusachtige huifkarren, elk met twee paarden bespannen. Zij schijnen maar zoo klein, en haar voortgang schijnt zoo langzaam, omdat de afstand zoo groot is van hier tot aan 't topje van den heuvel. Werkelijk, geheel deze straatweg heeft iets zóó grootsch, dat hij in ons kleine vaderlandje tenauwernood schijnt te passen!

Doch over den straatweg moeten we 't thans niet hebben. We zouden immers 't Uddelermeer bezoeken. Om

{==47==} {>>pagina-aanduiding<<}
dáárheen te komen, moeten we den grintweg af, die vlak hij ons logement de richting van 't Noorden inslaat.
't Is een korte wandeling, alweer dwars door de kale, eenzame hei. Stelt u dat teleur? - Ik heb 't u toch vooruit gezegd, dat ge hier in een wildernisje waart; en indien ge nu eenmaal geen oog hebben mocht voor 't schoone van 't onaanzienlijk kleed dezer Veluwsche vlakten; indien ge de fijne bloempjes niet zien mocht, die er op gestikt zijn; de leeuwerikken niet hooren, die er boven jubelen; den zang van den wind niet vernemen, die door de stugge kruiden murmelt; den statigen tocht der wolken niet kunnen volgen aan den blauwen hemel, of den snellen wedloop harer schaduwen over de aarde - -, och, maar dan waart ge immers zóó ver al niet met mij meegegaan!

Evenwijdig met ons pad loopen rechts de ruigbewassen Soerensche bergen; links is de horizon begrensd door de hoogte van Garderen, met 't kerktorentje en den meul, onvergeetlijker gedachtenis. We passeeren Meerveld, een droomerig gehuchtje, rijk aan fraaie boomgroepen temidden van teekenachtige stulpen. Nu zien we op geringen afstand een waterplas glimmen -, een kleinen heuvel daarnaast. Die plas is 't Uddelermeer; dat heuveltje is de Hunnenschans.

De Hunnenschans; en de heks van de Hunnenschans! - Ja, met dat belangwekkende wezen, o lezer, (want ge denkt hier vanzelf aan dien goeden roman uwer jeugd, de Schaapherder van Oltmans), met dat belangwekkende wezen hoopt ge nu zeker uw auteur vliegend te zien wegdwarrelen in een wolk van bloedroode phantasieën! Of ge

{==48==} {>>pagina-aanduiding<<}
verkneutert u reeds bij de gedachte, hem op een bezemsteel met diezelfde dame door de lucht te zien rijden, heet vervolgd door al de zwarte ruiters van Messire Perrol!
Ik dank u! De genius van vliegen en dwarrelen is niet vaardig over mij; ik heb nu geen lust aan heksenspel. - Terwijl ik neerzit op de wal van dit overoud reliek, bekruipt mij een zoete zwaarmoedigheid........ Verdenk mij niet! Ik erken dat 't zoowat toon is, zich in gepeinzen te laten verzinken, telkens wanneer men overblijfsels van historische monumenten bezoekt; men plaatst dan de ellebogen op de knieën, de kin op de handen - staroogt wezenloos in de verte - en wie 't minst van de geschiedenis der ruïne afweet, rumineert 't diepst. Doch, op mijn eer, dergelijke affectatie was mij vreemd. Ik voel, als zwak historicus en echt kind van 't heden, voor historische monumenten op zichzelf niet bijzonder veel; en déze historische aardhoop, als zoodanig, zou mij vermoedelijk even koud gelaten hebben als de nagedachtenis van alle oude wijven, die in deze buurt voor de Gardensche en Puttensche boeren weleens de kaart mogen gelegd hebben. Maar 't doode heidensche ding hier is nog zoo in harmonie met zijn levende omgeving; het schijnt werkelijk nog half mee te leven met deze sombere, ongerepte hei, met dit slaperige, geheimnisvolle meertje, met den golvenden, desolaten horizon rondom. Dát was 't.
Een donkere stapelwolk had juist de zonnestralen onderschept; zij spiegelt zich grauw in den roerloozen plas; zij hult alles in haar eigen strenge tinten; zij heeft voor haar fronsen zelfs den wind doen verstommen. Zwijgen des weemoeds alom!....... Doch weldra is de wolk voorbijgegleden; de zon lacht weer over hei en heuvel; 't koeltje

{==49==} {>>pagina-aanduiding<<}
suist, 't meertje glimt, de golfjes reppen zich weer -, en in de biezen snateren de wilde eenden........ Dan treft een ander gesnater, een gejoel en gelach van kinderen mijn oor. De school gaat uit, de kleine school van Uddel, in 't kleine dal daar, en die we in onze mijmerbui niet eens zouden opgemerkt hebben. 't Moet dus twaalf uur zijn, al heeft geen klok 't hier geslagen. De losgelaten schooljeugd rolt naar buiten. Een oogenblik vormt zij een kroelend, gonzend zwermpje; vervolgens scheiden paartjes en groepjes zich af, die over de hei in alle richtingen heendraven, naar de wijd verstrooid liggende hoeven en stulpen. De meester, daarentegen, stapt langzaam de schooldeur uit - de huisdeur in. Naar 't zijvertrekje wendt hij zijn schreden, waar zijn vrouw hem met de koffie wacht.

Tot u, getrouwe paedagoog, tot u een woord.
Zaaier van 't goede zaad, dat ook op deze dorre heide wel vrucht zal dragen - zijt gij tevreden met uw lot en taak op dit vergeten plekje? - Of verdriet 't u, dagelijks, voor allerkarigst loon, 't logge boerenkroost te moeten tillen op de onderste sport van den eindeloos hoogen ladder der kennis? - Luister dan. Gij kent 't Godenmeertje, dat noordelijk weg van deze hoogte te zien is. Het is kleiner dan 't Uddelermeer - maar onpeilbaar diep; en in die peillooze diepte moeten de gouden afgodsbeelden van de bouwmeesters dezer schans verzonken liggen. Welaan - wilt ge mij vergezellen? Wij nemen dreggen en lijnen mee, en gaan heden nacht aan 't visschen. Wij visschen lang en visschen diep; wij branden kruiden en mompelen tooverspreuken; de heks van de Hunnenschans zal ons bijstaan. Wilt ge?....... Tóch niet! Ik lees berusting

{==50==} {>>pagina-aanduiding<<}
en heldenmoed in uw oog. Neen, antwoordt gij - niet 't visschen naar schatten der duisternis is mijne roeping; maar 't helpen omverhalen van de vele gouden afgodsbeelden die nog rechtop staan in deze wereld, hoog en trotsch op marmeren voetstukken. In 't Godenmeertje er mee!
Wél zoo, wakkere strijder en nederige held! Vergun mij, dat ik me naast u voege in 't gelid. Lotgenooten, broeders en krijgsmakkers zijn de arme schoolmeester en de arme dichter!


V.

De heuvelen, die ons oog bekoorden, hebben we bestegen. De heerlijke helling van den langen, langen straatweg zijn we opgegaan? Vaak hebben we getalmd, om een blik achter ons te werpen, naar omlaag; en gelijk daar beneden, als we zaten onder Hanneke's lindeboomen, de groote huifkarren op de hoogte ons slechts stipjes toeschenen, zoo schijnt nu hier boven de gansche groep van Nieuw Milligen - lindeboomen, huis en al - ons maar een luttel donker vlekje op 't wijde panorama aan onze voeten. Thans betreden we 't voorportaal van 't woud. Koele schaduw, plechtig suizen heeten er ons welkom.
Moesten we nu niet heden avond nog in de Kroon aan 't Loo ons leger opslaan, we zouden geen weerstand kunnen bieden aan de verzoeking van door te dringen in 't lokkend halfduister van dit groote bosch; 't haasje na te loopen, dat daar zoo brutaal over den weg wipte; of 't eekhoorntje te volgen, als 't van tak op tak hupt, en telkens met zijn glanzende bruine oogjes tusschen de bladeren henengluurt. Eérst tusschen de stammen door van

{==51==} {>>pagina-aanduiding<<}
machtige eiken en beuken, zouden we gaan; dan door zuilengangen van bruine sparren; daarna dwars door jong kaphout - en zoo maar voort door dik en dun - totdat opeens een verschrikt hertenpaar voor ons heenspringen zou, met geweldig gekraak en geritsel. Ha, koninklijke dieren, waar gij u schuil houdt, is 't bosch wel op zijn diepst en donkerst!
Maar dit alles later; we kunnen er heden geen nachtwerk van maken. Bovendien, deze straatweg voert ons wezenlijk al door 't hartje van 't geboomte; de zwaarste stammen strengelen hoog over hem heen hun twijgen in elkander; zij beschutten en beschaduwen hem, alsof ze hem liefhadden.

En thans zou wellicht een vermaning van dorst uwe aandacht bepalen op 't tot dusver onopgemerkt gebleven feit, dat ge, sinds ge de vetpotten van Hanneke Huigen verliet, huis noch huisgelijke (laat staan een herberg) langs dezen schilderachtigen weg bespeurd hebt - hetgeen dan toch, meent ge, in een beschaafd land als Nederland - -
Precies! Dáárom, om te beletten dat 't u in de vrije natuur ál te natuurlijk worden zou, hebben goede menschen hier zoowat halfweg een tolhuisje neergezet, waar ge een voortreffelijk glas Amsterdamsch Beiersch bekomen kunt. Wat blieft u? - De tolvrouw is een allervriendelijkste ziel, die onverwijld een tafeltje en stoelen naar buiten brengt, benevens koel bier en glazen. - ‘Moeten de heeren den put niet eens zien?’ - Wel zeker! den diepen put met de fraaie echo er in willen we nog wel eens zien. - Verschrikkelijk! welk een afgrond! Twee-
{==52==} {>>pagina-aanduiding<<}
honderd-dertig voet diep, zegt ge? - Verbeeld u dat ge er invielt! Uw val zou geweldig zijn. Als ge daar sparteldet in de kille kolk, en tevergeefs naar een steunsel tasttet langs den glibberigen steenen wand, zoudt ge van 's werelds licht niets meer bespeuren dan een flauw rond schijnsel, waartegen de hoofden uwer makkers, over den rand heengebukt, zwart zouden afsteken. Zij zouden u niet zien; maar uw doodsgejammer zou zwak tot hen opstijgen, vermengd met den sarrenden weergalm van hun eigen radeloos angstgeschrei. Hu! - -
- - Hu! herhaalt de stem daar beneden; en zij fluit en piept en bromt en schatert ons na: humhum! hihi! hoho! haha! - 't Is wezenlijk alleraardigst. Ja, ge kunt u voorstellen welk een kunstgenot de heeren en dames van zeker Geldersch zanggezelschap smaken, wanneer zij, bij gelegenheid van een grooten jaarlijkschen feestrijtoer, aan dit in 't bosch verloren tolhuis afstappen, en rondom dezen muzikalen put met harmonisch gekweel hun stemmen verheffen. En allernaarst kan 't óók wezen, als ge u gaat verbeelden dat 't de schim van een drenkeling moet zijn die u daar nabauwt in de diepte. Inderdaad, gewaarwordingen van den meest verschillenden aard zijn er voor den gevoelvollen mensch uit dezen put op te halen.
Wilt gij echter de reinste en liefelijkste gewaarwording kennen, die ooit een schoone zomeravond in een menschenziel verwekte - laat dan den put aan zijn plaats, en kom mee naar buiten, waar ons tafeltje en ons bier en de ondergaande zon ons reeds te lang gewacht hebben. Ik bid u - zie mij dit perspectief van licht en donker, van goud, rozerood, bruin en groen eens aan! Schuif uw stoel zóó, dat ge turen kunt door een der laantjes van

{==53==} {>>pagina-aanduiding<<}
beukeboomen, die, evenwijdig aan den weg, eerst zacht afwaarts, dan zacht opwaarts glooien. Zulke laantjes zijn er twee aan beide zijden van den weg; en elk hunner gelijkt een lange tunnel, die uitloopt op een helder lichtend venstertje, een klein vierkant aan de roodgloeiende westerkim. Goudglans overgiet de wanden van dicht aaneengesloten stammen; goudglans trilt en wemelt door 't loofgewelf, en over 't zacht bewogen grastapijt. Maar de bron van al dien glans en die glorie, de groote zonneschijf, rust al op den rand van gindsche heuvelen, waarachter zij straks statig neerzinkt, alles achterlatend in den getemperden luister der eerste schemering. Zij is nimmer prachtiger, dan wanneer ze ons verlaat.

Den wandelstaf nu weer opgevat! Goede tolvrouw, wat zijn we u schuldig? - Ziedaar de schelling voor uw bier, en een stuiver of wat in den spaarpot van de kinderen. Houd in 's hemelsnaam dien kleinen dikken dreumes daar van uw gruwelijken put af. En - nog iets! Zet hem met zijn zusje vaak in 't gras, op 't plekje waar ge ons bier bracht, en laat hen door de beukenlaantjes naar 't avondrood kijken. 't Zal er hun boerenhartjes goed doen.
Den wandelstaf opgevat! Van hier tot aan de Kroon gaat 't berg op berg af; en immer houdt men 't Soerensche bosch rechts en links. Maar op den laatsten heuvelrug wordt 't hout allengs ijler, en tusschen de sparren door ontwaart men een wonderschoon panorama van akker en bosch, met dorpjes hier en daar, een paar hooge torenspitsen in 't verst verschiet. Over de vlakte daar omlaag heeft de avond reeds zijn zilveren nevelwaas gespreid; doch hier boven toeft nog een zachte gloed op de kruinen

{==54==} {>>pagina-aanduiding<<}
der woudreuzen. Als ook die vergrauwd is, en 't rossig purper in 't Westen tot geel verbleekt; als ster na ster is begonnen te fonkelen, en, daar 't geboomte ook weer dichter wordt rondom ons, de duisternis snel ons gaat overvallen - daar hooren we opeens een welluidende mannenstem 't lied van Abt zingen:

Rings Stille herscht, es schweigt der Wald, 
Vollendet ist des Tages Lauf, 
Der Vöglein Lied ist längst verhallt, 
Am Himmel ziehn die Sterne auf; 


Dan - hartstochtelijk, smachtend:

Schlafe wohl, 
Schlafe wohl, 
Und schliess die schónen Augen zu; 
Schlafe wohl, 
Schlafe wohl, 
Du süsser, lieber Engel du! 


Dat klonk verrukkelijk door de boomen. - We slaan een hoek om, zien lichten schemeren -, hoezee voor de Kroon!

We hadden dien avond méér muziek nog: wat pianospel van ‘de zoete lieve engel’, tot wie de luitenant zoo roerend gezongen had; en een paar liederen van 's engels mama, die een fraaie altstem had; en nog eenige werkelijk goede solo's van den luitenant zelf. Daarenboven veel rijnwijn en volop maneschijn - - - 't Was zalig!



{==55==} {>>pagina-aanduiding<<}

VI.

Hier ist die Aussicht frei - der Geist erhoben!
Zóó laat Goethe den Doctor Marianus zingen, in de hoogste, reinste kluis. En hij laat hem vrouwen zien, engelen, zwevend naar boven - de Hemelkoningin in haar midden, met sterren omkranst.
Hier ist die Aussicht frei! -zóó juichen ook wij, kleine aardlingen, die nog niet de hoogste, reinste kluis bereikt hebben, maar al blij zijn wanneer we eens mogen rondkijken van den top eens kleinen heuvels over 't kleine hoekje aarde dat den naam van Veluwe draagt.

Klein? - Hoor eens, men kan er niet tegen hebben, dat we dit adjectivum op onszelf toepassen, allerminst waar zooeven Goethe voorbijging. Maar wat de Veluwe betreft - ik bid u, wát is hier klein?
Is 't de golvende hei, wier grens we nergens aan den horizon ontdekken kunnen? Zijn 't de wolken, die we niet kunnen meten? Is 't de blauwe diepte bóven de wolken, die zelfs onze verbeelding niet peilen kan?
Men spreekt altijd met een soort van goedaardige minachting over ons kleine Nederlandje. Dat doet zelfs 't kleinste ondermeestertje ten aanhoore van 't kleinste schoolkind; en of hij zich daarbij van den zeer relatieven zin dier kleinheid een juiste voorstelling vormt, betwijfel ik sterk. Laat hij zijn beenen eens opnemen, en die kleinheid van Nederland eens stap voor stap nameten! - Mij dunkt, 't ware beter voor ons allen, in plaats van ons zoo

{==56==} {>>pagina-aanduiding<<}
vroolijk te maken bij de gedachte hoe belachelijk klein ons vaderland is, dat we elkander trachtten te doen gevoelen hoe ontzaggelijk groot Europa, de aardbol, de Schepping wel wezen moet. Wie zich nog een wereldbeschouwing heeft te kiezen, die zal meer vrede en kracht vinden in 't besef van de grootheid waar hij deel aan heeft, dan in 't overpeinzen van de nietigheid zijns deels aan 't groot geheel.

En die hoogten, van waar 't uitzicht zoo vrij en ruim is? - Ik wil er u een paar wijzen. Misschien ontdekt gij zelf er nog wel hoogere en schoonere.
Keer dan terug naar den Soerenschen tol. Sla rechtsaf, en beklim diezelfde heuvelen, waarachter gij gisteren de zon zaagt wegzinken. Hoor wat de wind u te vertellen heeft, die daar komt aangestreken, heel van over de Zuiderzee, op welke ge hij heldere lucht de schepen hier onderscheiden kunt. Reine, koele noordwestewind, van zeezout hartig, van heikruid geurig!....... Is 't u echter nog te warm in de stovende middagzon -, vrees niet: ik voer u nimmer naar ganschelijk onherbergzame oorden. Aan 't Aardhuis, hier vlak bij, kunt ge ijskoud water drinken uit een nóg dieperen put dan die aan den tol. Ge kunt daar ook wel wat stevigers krijgen dan water. Ham en eijeren, bij voorbeeld, besproeid met Epe's gerstebier? En dan gediend te worden op een aardige kleine verhevenheid, in 't lommer van aanbiddelijke eiken en beukeu? - Dit zijn aardsche dingen die een eenvoudig hart verheugen.
Er is een ander plekje, waar ge tot elken prijs heenmoet. Hoog Soeren -, behoef ik 't te noemen?
De late namiddag is voor dit uitstapje 't best geschikt, omdat in den avond met zijn kleuren en schaduwen 't bosch

{==57==} {>>pagina-aanduiding<<}
't heerlijkst is. Maar weet wél - gebaande wegen volgen we nu niet; we slaan, waar de stammen 't zwaarst zijn, de herfstbladers van vele herfsten 't dikst opgetast liggen, als een gestadig memento mori voor 't jonge, wuivende groen daar boven - hier, zeg ik u, slaan we ons koen door 't geboomte. Als we maar zuidwaarts koers zetten, kunnen we niet missen. Straks weergalmt dan ook geitengeblaat en hondengeblaf door 't woud. We stuiten op korenen boekweitvelden; daar tusschen door kronkelt zich een smal pad, dat op den zandweg uitloopt, waarachter 't bosch weer begint. Nu volgt de eene vriendelijke stulp op de andere. En de vriendelijkste en eerwaardigste van allen is de woning van den boschwachter Eikendal, herbergier tevens. Eikendal! Er is een voorbeschikking soms in namen. Zóó te heeten, en dan 't romaneske ambt van boschwachter te vervullen in dit nederig paradijsje van eiken en dalen, schijnt méér dan louter een goedige speling van 't toeval....... Ligt de klink van de onderdeur op, en treed den drempel over. De illusie wordt u dan niet ontnomen; want hier binnen is alles knap en zindelijk - hetgeen van eerwaardige binnenhuisjes maar zelden kan gezegd worden. De oude baas zit te lezen, met den zilveren bril op den neus; eene bejaarde vrouw is aan 't breien, eene andere schikt de heldere borden en glimmende lepels voor 't avondeten in orde. ‘Groe'n avond samen!’ - Dra zijn we met den oude aan 't keuvelen over 't bosch, en over de herten er in, en over al deszelfs mysteriën. 't Was hier nog wat anders geweest, toen Eikendal zoo'n snuiter was van een jaar of zestien. Toen waren de hartebeesten zóó brutaal, meneer, dat de boeren 's nachts waken moesten bij 't te veld staande graan; en wilde varkens waren toen lang niet zeldzaam;

{==58==} {>>pagina-aanduiding<<}
en af en toe kwam er wel eens een wolf overgewaaid. Och hemel! kom daar nú eens om!....... 't Eerste fraaie punt, waar Eikendal ons heenzendt, is de zoogenaamde Koninginnebank, op 't lommerrijke heuveltje achter zijn woning. ‘Maar’, zegt hij, ‘als de heeren eens een ruim vergezicht willen hebben, dan moeten ze de hei over, naar de bergen ginds; men ziet daar heel tot Amersfoort toe.’ - Zóó doen we: de sparren langs, de hei over, de bergen op. En och! de zandhobbels, met bezemkruid bewassen, zijn bergen slechts in des braven boschwachters oog. En 't wijde landschap, boven welks kim de Amersfoortsche toren flauw zichtbaar is -, hei is 't weer, niets dan vale, barre heide. Maar ook hier weer -, hier ist die Aussicht frei!
Terug van Hoog Soeren naar de Kroon nemen we den binnenweg door 't bosch en over den Valkenberg. Heeft in 't middaguur een frissche onweersbui 't mulle zand hard gemaakt, en de randen der diepe wagensporen afgerond, dan is de wandeling des te aangenamer. Dan is 't loof te groener; 't slaan van vinken en 't fluiten van meerls te blijder; te rijker en kleuriger 't spel der laatste roode zonnestralen, als zij trillend heenschieten door den chaos van stammen en takken en bladeren, en een weerschijn van goud en violet werpen over 't grijsblauwe nevelfloers, waarmede de avond 't woud en zijn schaduwen toedekt ter ruste. Boven op den Valkenberg zetten we ons even aan den wegkant. Apeldoorn ligt aan onze voeten, met zijn dubbele rij van villa's, besloten door de onvergelijkelijk schoone lanen en 't trotsche park rondom 't vorstelijk lustpaleis. En daarachter, oostwaarts heen, daalt de rijkbebouwde vlakte zachtkens af naar de verre IJsselboor-
{==59==} {>>pagina-aanduiding<<}
den. Fier aan de kim rijst Deventer's ranke toren. Hij rijst als een vuurbaak. Want zie -, als de schemering reeds neergestreken is over geheel 't landschap, weerkaatst nog een allerlaatste zonnestraal zich met vuurrood flikkeren in een venstertje aan zijnen spits.

Hier ist die Aussicht frei!
Ja, hier, en elders, waar de mensch van een hoogte den blik kan laten dwalen over een klein cirkelvlak van deze groote schoone aarde.
En waar hij dat niet kan - o, als 't daar toch voor den blik van zijn geest maar vrij blijven mag! - Niet overal zijn bergen of heuvelen, die we beklimmen kunnen; niet overal is de zee, waarover we kunnen turen. Maar overal is de ruimte des hemels, waar de wolken in drijven, waar de sterren in flonkeren. Zóó hoog stijgt geen Doctor Marianus, of de wolken drijven hooger; zóó hoog zweeft geen Hemelkoningin, of de sterren flonkeren hooger. In die ruimte kunnen we altijd opzien, en denken aan al 't schoone en heerlijke waar wolken en sterren op neerzien langs hare banen -, denken ook aan u, liefelijke Veluwe, frisch wandeloord van onze jonge jaren!

Juli, 1874.
C. van Nievelt.









{==60==} {>>pagina-aanduiding<<}

Da Costa als profeet.

Het Nederlandsche volk met zijn stroeven zin voor kunst, - met zijn averechtschen zin voor dichtkunst, merkt niet gauw dat het een dichter voorheeft. En als het tot deze ontdekking gekomen is, dan ziet het hem eens aan doch gaat voorbij, gelijk de priester en de leviet den kermenden reiziger. Wij zien hem, erkennen hem, luisteren even en gaan aan onze zaken. Er is bij ons een spreekwoord: ze laten hem fluiten; schrik niet, het teekent zoo juist mogelijk onze houding tegenover den dichter. Heeft hij een liedje gefloten dat we eenigzins begrijpen, dat afdaalt tot onze alledaagschheid, ons klein geschacher, onze keukenzaken, - of wel een krachtig gezang aangeheven dat we in geen enkel opzicht vatten, maar waaraan we onze gaven van voordracht wetten kunnen, dan zien wij nog al eens gebeuren, dat zulk een gefluit, zulk een gezang meermalen op openbare en huiselijke bijeenkomsten herhaald wordt. Dan treedt een zwarte frak, voorzien van nette handschoenen, keurig gekapt haar en een vest zoo open alsof 't niet gesloten was, in naam des dichters op en oogst

{==61==} {>>pagina-aanduiding<<}
veel handgeklap. Wel dat's aardig; hé dat's mooi! Frak, van wien is dat?....
O, mevrouw! dat's van den dichter Fluitmaar.
Hé, is dat van dien zelfden Fluitmaar, die dat komieke hoe heet het ook weer gemaakt heeft? Alleraardigst, allerliefst, ik dank u, meneer Frak! voor 't groot genoegen, hoor!...
Zou mevrouw grooter genoegen aangedaan kunnen worden, dan op een volgende bijeenkomst of in den loop der tijden den dichter in persoon zich voorgesteld te zien? Welnu, daar staat hij dan voor haar. Mevrouw nijgt half staande en lispelt: veel eer u te mogen ontmoeten, mijnheer Fluitmaar! Dat vers van u is allerliefst. Fluitmaar buigt en verwijdert zich zoo spoedig mogelijk en vergeefs, vergeefs poogt hij een klank op te vangen als weerklank van zijn lied, als gevoel van zijn gevoel, als klank der zelfde snaar die trilde in zijn ziel toen hij 't gedicht schreef. Hij vraagt naar geen lof, hij is niet gekomen om ledige woorden te oogsten; hij had zoo gaarne iemand gegroet, met iemand gesproken, die met een enkelen eenvoudigen klank hem deed gevoelen dat een hart hem had verstaan. Doch neen, als zoo vele woorden zijn ook de zijne vergalmd.
Hij is in de woestijn te midden der vele komplimenten.

‘Maar laat hem dit geen kommer baren; 
't Is 't lot, zoo menigwerf ervaren 
Door dichtkunsts fierste puiksieraân.’ 


In den regel is 't de lotsbestemming der Nederlandsche dichters, Fluitmaar!

{==62==} {>>pagina-aanduiding<<}

't Is oneer voor een volk, zijn dichters niet te eeren; 't bewijst een verhard gemoed. Wanneer wij toonen, alleen gevoelig te zijn voor het dagelijksch brood, dan hebben wij geen hoogeren zin en bij gebreke daarvan moeten wij spoedig sterven, want bij brood alleen kunnen wij niet leven.

Ook uit dit oogpunt heeft Nederland groote reden van dankbaarheid aan da Costa. Zoo één, dan is hij ons vóórgegaan in 't vereeren onzer dichters; heeft hij ons geleerd, hoe een volk hiervoor danken moet. Zelf dichter, verstond hij dichters. Bij uitnemendheid heeft hij Bilderdijk verstaan. Dichterlijk gesproken zijn zoon, heeft hij hem nagevolgd, nagezongen met kinderlijke liefde. Elk lied van Bilderdijk trof hem in 't hart. In dubbelen zin derhalve moest het hem onverdragelijk zijn, dat Nederland den aangeboren stroeven zin voor kunst ook Bilderdijk deed gevoelen, door hem niet te erkennen, door zoo mogelijk hem geheel te doen vergeten. Dat was ondankbaar maar consequent van Nederland. Da Costa gevoelde het in zijn diepste binnenste.
Hij liet geen gelegenheid voorbijgaan bij Bilderdijks leven om den vriend en meester te verdedigen, zijn grootheid te bewijzen en Nederland te doordringen van de groote eer, dat het een Bilderdijk tot medeburger had; na Bilderdijks dood sloeg hij beurtelings weemoedige, beurtelings snerpende akkoorden aan om zijn meester, en Neerlands grootsten dichter, te huldigen waar elk zweeg. Ja, het zwijgen van zijn volk prikkelde den jongen dichter, - het zette vaak in vlam dat toch reeds zoo vurig gemoed; het sarde hem tot overdrijving. Da Costa heeft inderdaad overdreven in zijn lof van Bilderdijk.

{==63==} {>>pagina-aanduiding<<}

Hoe schoon was dit van hem:

‘Leere ik het dichterlijk rapier 
Met onverwrikte hand regeeren! 
Leere ik met wijs doordacht bestier 
Het recht van schoon en waar verweeren! 
En dan op 't Monster aangerukt, 
Den waan, die deze onze eeuw verdrukt 
En al wat hart heeft daagt te wapen! 
En dan den lofgalm afgewacht 
Van een verbeterd nageslacht, 
Ter eer van Bilderdijk, den Dichter, den Rechtschapen. 
 
U, u mijn teergeliefden vriend, 
U zij de lauwertak geheiligd, 
Zoo ooit mijn schedel hem verdient, 
Die voor vergetelheid beveiligt! 
U, u behoort mijn poëzy, 
Die ik aan waarheid wijde, als gij, 
U, 't diep erkentlijk hart, dat lucht zoekt in de toonen! 
O, als dat hart zichzelf ontschiet, 
En u zijn gloênde hulde biedt, 
Zal 't uwe, o Bilderdijk, zijn onmacht niet verschoonen?’ 


Zoo mocht, meen ik, da Costa zingen van den meester en vriend, bovenal van den geestverwant. Het is een mannelijke toon vol geloof en liefde, vol heilige meestervereering.
Ook dit, een herinnering van da Costa aan Bilderdijks verbanning in '95.

‘O, aller zangers schittrendst voorbeeld, 
Door Tijd en Tijdgenoot veroordeeld! 
Hoe zal een billijk nageslacht 

{==64==} {>>pagina-aanduiding<<}

Van uw verheven dichterkracht, 
Van uw verheevner ziel gewagen 
En 's lands geschiedrol ondervragen 
Van 't geen dit Neerland voor u was, 
Bij uwer dagen leed, bij uwer beendren asch!...’ 


't Is de teedere en te gelijk vurige toon dien men van den dichterzoon, van den trouwen leerling en vriend verwacht. Maar da Costa is door de ondankbaarheid van Nederland overprikkeld als hij Bilderdijk, die toen nog leefde, 't was in '29, toezingt:

‘O Bilderdijk! van op de rots 
Die de Almacht voor ons bouwde, 
Galm uit den donder onzes Gods, 
Die u Zijn Geest vertrouwde! 
Galm uit dien schellen oorlogskreet 
Den kreet der Hemelridderen, 
Die, dringend door des afgronds spleet, 
Beelzebub doet sidderen.’ 


Wie gevoelt niet, dat de jonge dichter hier de teedere poëzie vergeet en in de krijgstrompet stoot, waar hij geen kans ziet om door de enkele muze ‘Beëlzebub’ te doen sidderen. Da Costa is hier niet de dichter maar de gesarde leerling en vriend. 't Getuigt voor zijn edel hart gelijk het luide spreekt van de gevoelloosheid zijner landgenooten voor Bilderdijk en zijn dichterarbeid. Vaak heeft hij zijn leermeester verheven tot waar ons oog hem niet meer zien, onze geest hem niet meer vatten kan. Het andere uiterste van de houding van het koude Nederland. Maar een uiterste, dat ons eindelijk dwingt de poëzie te

{==65==} {>>pagina-aanduiding<<}
waardeeren - ook die van Bilderdijk. Wij hebben ze niet geacht en hooghartig meenden wij, dat het geen poëzie was, zonder een oogenblik te denken aan onze ondichterlijke natuur. Nu is da Costa gekomen met een gloed om sintels te ontvlammen en eindelijk staan enkelen onzer opgetogen over de poëzie beide des meesters en des leerlings. Wij durfden Bilderdijk voor een donderrijmer houden, hem beneden Helmers achten ondanks de vele metselaarsoogenblikken van dezen bard. Maar ziet, da Costa slaat Bilderdijks werken voor ons open, hij wijdt ons in, hij leest ze ons voor en wij rillen Hij heeft ons in zijn macht. Ons hart klopt met het zijne op en neder. Hij gebiedt onze gemoedsstemming. Reeds weet hij ons hart te vervullen met weemoed, als we hem hooren klagen over Bilderdijks lot:

‘Niets van dat alles zij verweten! 
Het werd verwacht, het werd voorzegd, 
Het is der keurelingen recht. 
Geen Bilderdijken bij hun leven 
Wordt de eerekrans naar eisch gegeven, 
En worstelaren zooals hij, 
Valt vaderland en volk eerst na hun uitgang bij.’ 


En met schuldgevoel, als hij zingt:

‘Doch dat een vreedzaam grafgesteente 
Des dichters afgelegd gebeente 
Reeds sedert zes paar jaren dekt 
En nog dat graf geen aandrift wekt 
Tot leed-, tot schuld-, tot dankbelijding, 
Ten zoen der bitterste bestrijding, 

{==66==} {>>pagina-aanduiding<<}

Die meer dan vijftig jaren lang 
In Neêrland weêrklank gaf op zijn doorluchten zang... 
 
Ziedaar, waarvan de nageslachten 
Eens zullen rekenschap verwachten.’ 


Deze bedreiging treft ons, nu 't da Costa is, die haar tot ons richt. Hij heeft het bewustzijn in ons wakker gemaakt van groote tekortkoming jegens Bilderdijk. En dit waarschuwt ons dat slechts een groot dichter tot ons behoeft te spreken om ons te doen ontwaken voor de kunst.
Wij zijn na da Costa geen sintels meer. De dankbaarheid die hij zijn meester betoonde door ons allen naar hem heen te trekken, werd ook zijn deel. Door aanhoudend en met de groote kracht en liefde zijner volle toewijding ons op Bilderdijk te wijzen en zijn dichtkunst te leeren proeven, heeft hij ons al den smaak, waarvoor onze stroeve zin vatbaar is, voor deze schoone kunst ingeblazen, ingestampt; ook ingebeden. Van dit voortreffelijk apostelwerk heeft hij ook voor zijn muze de vruchten geplukt zonder ze te begeeren. Ontwikkeling van den smaak voor poëzie immers, zocht Nederland juist nu bij da Costa. Het Nederlandsche volk heeft da Costa dus iets beter behandeld dan Bilderdijk. Dit is reeds veel gewonnen. Da Costa heeft die gunstige gezindheid jegens de poëzie bewerkt. Geen wonder derhalve dat hij onder de beoefenaars der dichtkunst zijn bewonderaars, zijn volgelingen, zijn warme vrienden had. In alle rangen. In alle soorten. In alle richtingen. Dit zegt veel, want da Costa maakte zijn Pegasus meermalen tot strijdhengst en die vecht, heeft vijanden

{==67==} {>>pagina-aanduiding<<}
't zij ingebeeld of werkelijk. Da Costa had ze in soorten. Maar hoe hij ook mocht uitvaren tegen den geest des tijds en uittrekken tegen ‘Beëlzebub,’ - de ware vrienden der dichtkunst bleven zijn ware vrienden. Getuige o.a. het lied, getiteld da Costa, door Potgieter; welk een gloed, welk een liefde, welk een schoone vereering van den dichter door den dichter. Welnu, Potgieter behoorde bij uitnemendheid tot dat jonge Holland, dat hij telkens en telkens weder beschuldigde van waan, van stofvereering, van Luciferverraad. Zeker betreurde dat jonge Holland da Costa's strijd tegen den vooruitgang, maar de dichters onder hen zaten aan des dichters voeten.
't Waren vooral Beets en Hasebroek, die hem vereerden bijna op de zelfde wijze als hij Bilderdijk had vereerd. Er waren tijden dat Nederland zich afwendde van da Costa als van een vijand der maatschappij; zij bleven hem getrouw; maar niet altoos stonden zij aan 's meesters zijde als hij 't zwaard aangordde. Ik heb integendeel reden om te gelooven, dat zij wel eens over hem gezucht hebben, hoewel minder hoogmoedig, als Hooft over Vondel: ‘mij deert des mans.’ Niet zonder weemoed zegt Hasebroek: ‘Hij had den strijd lief; meer misschien dan voor zijn geluk en zeker voor zijn rust te wenschen was.’ Maar zij bleven zijn jongeren. ‘En wij’ zong Beets hem toe uit volle borst in den zomer van '43, toen da Costa te Heemstede zijn gast was:

‘En wij, wien God de vreugd wil gunnen 
Uw dankbaar aangezicht te zien, 
Wij brengen alles wat wij kunnen 
En wat wij hebben aan te biên.’ 



{==68==} {>>pagina-aanduiding<<}

Hasebroek op zijn graf:

‘Wie zal hem vervangen 
Den éénigen bard?’ 


Ten Cate in '41:

‘Neen, 'k waag het niet u de weelde te malen, 
't Vlammende, bruisende zielengenot, 
Dat ik, verrukt, in het hart voelde dalen, 
Als gij uw cither deedt klinken voor God...’ 


Potgieter in zijn rouwzang:

‘Onloochenbare eenheid van kunst en karakter! 
Wat spits van 't gebergt' is uw wieken te steil?’ 


Zij bleven zijn jongeren omdat zij dichters waren.

Hasebroek heeft de kroon gezet op zijn liefde en eerbied voor den meester en vriend door de uitgave der kompleete dichtwerken. Door deze daad heeft hij een rijke bron van poëzie voor ons geopend. Ons nader tot de dichtkunst gebracht. Ons bewezen met welk groot recht hij aan da Costa's zijde bleef, toen Nederland zich van den dichter keerde om den geloofsapostel. Da Costa's liederen zijn ware poëzie. Zij hebben een kracht die niet zal vergaan, zoolang er hollandsch wordt gesproken. Hoe schoon en harmonisch klinkt zijn gezang aan 't vaderland! Hoe krachtig en diep, hoe fier en ernstig zijn die hymnen! ‘Vijf en twintig jaren, -’ het lied dat vriend en vijand in verrukking bracht toen ze 't daar hoorden van zijn lippen vloeien terwijl hij daar stond in 't heiligdom der kunst,

{==69==} {>>pagina-aanduiding<<}
tusschen Rembrandts stoutste paneelen! was het niet enkel vaderlandsliefde zoo gloeiend als de zon boven Gibeon, - zoo schoon als Thirza? De ‘slag bij Nieuwpoort’ het is een ontroerend, een geestdriftwekkend tafereel. Vergeefs stuurt Dr. de Jager zijn jakhals van proza af op die drommen; vergeefs speurt zijn proza de muze na of zij ook iets vertoont ‘wat niet waar is’.... Waar. Is 't dan waar, wat Homerus zingt van de schepen der verbonden Grieken eer zij voor Ilium ankerden? is het dan waar, dat Achilles zijn onvergetelijk schild ontfing van de Godin der diepten? Poëzie, o proza! is niet de waarheid, maar haar toekomst. 't Is mij of ik Homerus lees in zijn schoonste oogenblikken van de Ilias.

‘Tachtig jaar 
Van dwars door 't onweêr heen en rots- en strandgevaar 
Voorbeeldeloozen koers beslisten 't, eer nog vrede 
Zijn olie uitgoot op de branding! En gij mede, 
O strand van Nieuwpoort.’ 


Hoe schilderachtig:

‘Wat pracht van kielen met wat vracht van oorlogslieden 
Voor Rammekens, vermoeit zich 't luchtruim te bespieden, 
Of de adem, die de wolk haar richting geeft en vult 
Aan der tienduizenden ontstoken ongeduld 
Haast laving brengen mocht van uit een frisch Noord-Oosten. 
't Geldt Vlaandren met dat heir! 't geldt om den Zeeuw te troosten! 
Duinkerken met die vloot! Hoe gaat ze Joost de Moor 
In 't turen op dat nest van waterwolven vóór!....’ 


De Nederlander leze dien ‘slag’ om zich te overtuigen dat hier niet naar geschiedwaarheid de vraag mag zijn,

{==70==} {>>pagina-aanduiding<<}
maar naar de waarheid uit de wereld der dichtkunst, waar zij met grooter maten wordt gemeten, met dieper maatstaf wordt gepeild dan met het proza onzer schoolboeken.
Da Costa's vaderlandsche zangen zijn niet overtroffen, maar overtreffen alles wat in die poëzie in onze taal bekend is, Vondels Grol wellicht uitgezonderd. Wij missen er - en 't gemis doet ons zoo goed - den stekeligen toon van Bilderdijk, - het bovenbedoelde slagrijm van Helmers, het benauwde van Feith. Wij voelen ons gedrongen naar de sfeeren waar dat dichterhart verwijlt. Het koudste hart moet een gloed gevoelen. Terecht doet het lied Potgieter uitroepen:

‘Het lied van 't jaar veertig - Mogt over 't gebeente 
Een adem de dooden bezielende ooit gaan, 
Dan luistert die goede, die groote gemeente, - 
Dan hoort hem de Vader des Vaderlands aan.’ 


Ja, wie den voorzang kent, stemt in, gevoelt dat de dooden luisteren; wat zullen dan de levenden doen?... Ach, het minste wat wij doen kunnen, is het niet de uitgaaf van Hasebroek aangrijpen met beide handen en ons in deze schoone wereld van poëzie begeven met ons geheele hart?
Gelijk da Costa's muze aan 't vaderland gewijd, dankbaar en krachtig uit hem sprak, zoo dankbaar en krachtig was zijn hebreeuwsche Muze, zijn Sionite. Liederen als Hagar, Israël, Jericho, al die zangen waarin hij zong van en voor 't uitverkoren volk, zijn innig; vol geestdrift; vol van den gloed des geloofs en der hoop, gelijk de woorden der oude profeten. Van Vloten noemt Israël een zijner beste zangen. Op de puinhoopen Israëls staat hij als

{==71==} {>>pagina-aanduiding<<}
de ziener van dit verstrooid en zwervend volk; als een aartsengel - gelijk hij door zijn Messias is geworden om dat volk op te wekken voor 't Messiasrijk - blaast hij in asch en beenderen zijn heilig vuur. Het israëlitische volk in Nederland heeft veel aan den mensch en dichter da Costa te danken. Dat volk mag op hem wijzen als op zijn eigen zanger. Ik kan geen dichter vinden in de gedenkrollen der poëzie, die voor het joodsche volk zoo tot zijn einde heeft geijverd. Het had zijn eerste en laatste liefde. Daarom moet ook dat volk Hasebroek dankbaar zijn voor de uitgave van da Costa's dichtwerken. Leert Nederland de dichtkunst eeren door zulk een gloeiend dichter, leert het een volk eeren dat zulk een dichter onder zijn zonen telde, - het leert in de poëzie alle afscheiding vergeten. Het leert volk te zijn in de verheven beteekenis. Het leert een wereld kennen hooger dan de werkelijke en nochtans in zijn bereik; een wereld die het alledaagsche kan louteren en veredelen.

Maar gelijk zooveel andere dichters is da Costa grooter in enkele gedichten dan door zijn ‘kompleete werken.’ Ik geloof dat den grooten dichter geen dienst is bewezen met het volledige der uitgaaf; dat door deze aartsvolledigheid ons, Nederlanders, zoo zwak in de kunst, te veel wordt gegeven. 't Is toch ons allen bekend dat da Costa nog iets anders was dan dichter en vaderlander; wij weten allen dat hij, tegelijk met zijn vriend Capadose, zich tot christen heeft laten doopen en dat hij als zoodanig een dweper was met de komst van den Messias op de wolken. Met geheel zijn groote hart heeft hij dit zinne-
{==72==} {>>pagina-aanduiding<<}
beeld aangegrepen, verwerkt, aangeprezen, bezongen, bezield, tot 't hem voor den geest stond als het heilig slot van de geschiedenis der menschheid op aarde. In deze prediking is hij zeer partijdig te werk gegaan tegen den tijdgeest en vele zijner gedichten zijn hiervan jammerlijk doortrokken.
Doch wij bejammeren dit meer voor den dichter dan voor ons en berusten er in. 't Heeft niet anders mogen zijn. Als waar dichter nam hij ook dat zinnebeeld op in zijn geheel; iets ten halve doen kan zulk een geest niet. Onze grief is, dat hij juist in de gedichten waarin de apostel veel meer dan de dichter te zeggen heeft, wordt voorgesteld als profeet. Dit is een dwaling. En omdat wij da Costa's nagedachtenis liefhebben, hem hoog als dichter eeren, spreken wij er hier van om ze zoo mogelijk weg te nemen.
Al wat da Costa heeft gedicht als boetgezant, is berijmde dogmatiek. Lang zal 't ons heugen, hoeveel tijd en gaven da Costa heeft opgeofferd aan die rol. De geschiedenis onzer letterkunde heeft daardoor jaren blanco, - die de nazaat betreuren zal. Gelukkig was de dichter den godgeleerde te sterk. In 1840 barstte de stroom los in 't lied zonder wederga: ‘vijfentwintig jaren.’ Boven allles was hij dichter. Neerlands grootste dichter dezer eeuw.

‘Kan het zijn dat de lier, die sints lang niet meer ruischte, 
Die sints lang tot geen harten in dichtmuziek sprak, 
Weer op eens van verrukking en hemellust bruischte, 
En in stroomende galmen het stilzwijgen brak?’ 


Zoo begon hij tot den uitgelezen kring van beschaafde menschen, die vol heilige belangstelling waren opgekomen

{==73==} {>>pagina-aanduiding<<}
om da Costa weêr te zien; den schier afgestorven dichter te hooren. Gij kunt u hun bewondering, hun vereering, hun innige ontroering voorstellen op dat ‘bruischen,’ - dat afbreken van een somber zwijgen door stroomende galmen. Reeds in dien aanhef gevoelt gij 's dichters verrukking, 's dichters hemellust, nu hij de lier weer kan doen ruischen. Gij gevoelt dat hij geboren dichter was en dat 't hem altijd nog ‘verrukking’, altijd nog ‘hemellust’ baarde, dichter te zijn. Wij houden aanteekening van dat woord hemellust om ten allen tijde ons te kunnen verdedigen tegen de femelende schare die zijner slechts gedacht om de berijmde dogmata. Ach, de boetgezant is reeds nu ondergegaan, en de dichter leeft.
De dwang van het kompleete heeft gewild, dat da Costa's dichterlijke nalatenschap zou ontsierd worden door die dogmatieke rijmen. Welaan. Mocht het zijn, dat zij dan maar gelezen werden door hen, die anders nooit een goed vers lezen. Want goede verzen zijn zelfs dááronder. Goede hollandsche taal en een grein dichtkunst is er toch nog altoos in zijn Pinksterliederen, ‘Zit aan mijn rechterhand’ en dergelijken. Maar dat da Costa in zijn apostelijver zoover is gegaan van zelfs vaderlandslievende gedichten zooals de bijschriften, die hij aan W. van Hogendorp zond, te doen dienen tot voertuig van partijdrift, dat is dunkt mij meer dan voldoende om hem dáár niet als dichter te erkennen en die verzen niet dan schoorvoetend voor te leggen zelfs aan de meergenoemde schare. Met smartgevoel moet ik o.a. zijn bijschrift op Prins Frederik Hendrik in herinnering brengen:

‘Die aan des legers spits een Maurits kon vervangen, 
De glorie winnen kon met Maurits' oorlogzwaard, 

{==74==} {>>pagina-aanduiding<<}

Prins Fredrik Hendrik leeft in onvergangbre zangen, 
En Grols veroveraar was Vondels loflied waard. 
Hij schittert in de rij dier duitsche makabeën 
Aan wier ontzagbre reeks dit land zijn aanzijn dankt....’ 
.......................................... 
‘(Maar) dan, dan had zijn naam eerst vlekloos uitgeblonken, 
Indien hij een partij, door Maurits moed getemd, 
En tot het heil des volks reeds half in 't niet gezonken, 
De hand niet had gereikt en in haar wensch gestemd.’ 


Ik herhaal dat het mij om den dichter smart, daarom wil ik hier niets meer bijvoegen.

Meer dan waartoe de voorgenomen volledigheid hem dwong, doet Hasebroek. Bij gelegenheid dat hij in de aanteekeningen gewag maakt van de Costa's gedicht: ‘Wachter, wat is er van de Nacht!’ een stuk dat ook onder de stichtelijke poëzie behoort gelijk Hoogvliets Abram de Aartsvader, de David van van Merken, e.d.m., zegt hij: ‘Het dichtstuk kon, na het voorafgaan van de vijfentwintig jaren niet meer zoo grootelijks verrassen en verbazen als met dit lied van 't jaar '40 't geval was geweest. Maar toch! hoe verbazingwekkend kwam desniettemin aan allen, die ooren hadden om te hooren, ook nu wederom de eenige dichtgave van den eenigen dichter voor! Met den zelfden arendsblik van den zanger van de vijfentwintig jaren overzag da Costa nu een nog uitgebreider veld; zijn schilderijen, thans niet zoozeer van 't Verleden, als van het Heden, zijn uitvoeriger, treden meer in bizonderheden, hebben meer toonschakeering. En toch wat in dit gedicht 't meest opmerking verdient, is niet zoo zeer 's dichters poëtisch gezicht in het Heden,

{==75==} {>>pagina-aanduiding<<}
als zijn profetisch uitzicht in het Morgen: waarlijk het schijnt een profetenblik, dien de dichter van dit lied in de Toekomst slaat. Dat poëzie en profetie nauw verwant zijn is vaak en terecht beweerd; zelden heeft men daarvan een zoo tastbaar bewijs gekregen als in het Lied des Wachters. Men weet hoe Bilderdijk in zijn beroemd Afscheid, uitgesproken op den 10en Januari 1811, als door hooger geest bezield, de naderende verlossing van Nederland profetisch aankondigde:

Mocht mijn lippen 
Dat ontglippen 
Wat mijn brekend oog hier ziet! 
Mocht ik 't zingen; 
En mij dringen 
Door dit wemelend verschiet! 
 
Ja, zij zullen 
Zich vervullen, 
Deze tijden van geluk! 
Deze ellenden 
Gaan volenden 
En verpletterd wordt het juk. 
 
Holland groeit weêr! 
Holland bloeit weêr! 
Hollands naam 's weer hersteld. 
Holland, uit zijn stof verrezen, 
Zal opnieuw ons Holland wezen, 
Stervend heb ik 't u gemeld. 


Maar waarlijk, het scheen nu alsof de mantel van dezen Zanger-Ziener bij zijn opvaart op zijn discipel gevallen was. Immers da Costa's lied in 1847 verkondigde als bij

{==76==} {>>pagina-aanduiding<<}
voorbaat en voorraad den orkaan, die na weinig maanden zoo vreeselijk over Europa en ook eenigzins over Nederland zou uitbreken. De nader en nader trekkende donder rommelt als 't ware in den paukentoon van zijn lied, en het eerste flikkeren van 't losbarstend vuur bliksemt uit zijn snaren u tegen.’
't Is hartelijk, 't is warm gezegd, maar zoo ergens in de verzen van da Costa, hier allerminst ontware ik in hem den profeet. De dichter zelf noemt zijn ‘Wachter! wat is er van den nacht?’ een lied des tijds. Geen politiek lied des tijds; deze benaming is buiten hem om aan een zekere reeks zijner gedichten sints 't jaar '40 gegeven. 't Is een stichtelijk lied des tijds. Als zoodanig heeft het van 's dichters standpunt groote waarde. Maar zoodra wij er profetische waarde aan gaan toekennen, valt het, gelijk al zijn berijmde verlossingsdreun. Vergeefs zoek ik er den bliksemslag van 't onweer, dat toen boven Europa hing. Wat da Costa van Nederland zegt, mag niet worden vergeleken met het schoon gedichtje van Bilderdijk, dat door Hasebroek wordt aangehaald. Bilderdijk spreekt hier bepaald; zijn hart ontsluit zich voor één ideaal dat hij als vaderlander zich als tot een profetisch gezicht heeft gemaakt: Neerlands zelfstandigheid. Da Costa is in zijn lied des Tijds nergens bepaald. Aangaande de toekomst van Nederland laat hij 't bij vragen en klagen:

‘Van waar verwachten wij 't ontwaken van uw Leeuw? 
Den geest dier vaderen, betemmers van de baren, 
En, met Oranje aan 't hoofd, van aartsgeweldenaren? 
Van waar herleving? Ach! zal 't baten of de Wet 
Die vorst en volk verbindt, herzien wordt en verzet?...’ 



{==77==} {>>pagina-aanduiding<<}

Zullen wij den God des Hemels en des Bijbels of den god der eeuw toebehooren? Ziedaar 's dichters thema en nadat hij deze vraag voor de eene natie gunstig, voor de andere ongunstig heeft beantwoord, komt hij tot die toekomst der volken, dat groote zinnebeeld van aller menschen verlossing, ons bekend als zijn voorwerp van dweperij! ‘van al wat de aard misdeed, de ontknooping en het end!’ En tevens van alles wat da Costa stichtelijks zong.
Dit mag nu zalvend en oudtestamentisch zijn, profetisch is het niet. ‘Profetisch’ wordt door Hasebroek gebezigd in de beteekenis van voorzeggend. Met andere woorden zegt deze waardige discipel van da Costa, dat de dichter in de toekomst ziet, gelijk duidelijk uit zijn beschouwing van het lied ‘vijfentwintig jaren’ en uit de aanhaling van Bilderdijks lied blijkt.
't Is vooral tegen deze overschatting dat wij opkomen. 't Is toch geheel iets anders, bij da Costa aan een Jeremia, een Ezechiël of elk ander profeet der oudheid te doen denken, dan hem een gaaf toe te kennen, die 't uitsluitend voorrecht is van den dichter en wijsgeer, die de lieveling van den tijdgeest is, - zijn tijd ten volle kent en waardeert en zelf een overgang vormt tot de naaste toekomst. Da Costa was profeet in den zin des ouden verbonds, n.l. wars van zijn tijdgeest en ieder uur bereid den tijd zijn vleugels af te binden. Niet anders is 't hiermee gesteld in het Halve eeuws-lied: ‘de chaos en het licht.’ De verouderde dichter komt den bajert niet uit dan in het licht van zijn eigen beelden. Dit licht is mysterieus als in de stad uit de openbaring: ‘zonder zon of maan.’ Daarom hebben deze verzen als profetie beschouwd geen waarde. Maar worden zij genomen voor wat zij in-
{==78==} {>>pagina-aanduiding<<}
derdaad zijn: bezielde navolgingen van Daniël, Jesaja en den Ziener van Patmos, dan valt er een helder licht op uit de tegenwoordige toestanden; dan hooren wij er den harteklop in des dichters, die, als een Jeremia éénmaal, geen vrede heeft met zijn eeuw en zijn bloed zou geven om zijn volk terug te brengen in zijn spoor.
't Zou zoo goed voor het jonger geslacht zijn geweest, indien Hasebroek had willen goedvinden, zijn taal der vriendschap en der vereering te wijden aan zulk een toelichting. Hij zou velen nader tot da Costa gebracht, velen met hem verzoend en daardoor aan Nederland een dienst te meer bewezen hebben. Het is waar, dat da Costa zelf aanleiding er toe geeft, zijn dusgenaamde ‘politieke poëzie’ profetisch op te vatten. Zijn aanhef van de Chaos en het Licht is hoogst verleidelijk, bijna gebiedend voor den trouwen volgeling en vriend:

‘De harpen trillen reeds. De wondereeuw eerlang, 
Half pralend, half bedeesd, viert jubel; eischt een zang! 
Het lied des Wachters, dra verwezenlijkt, ging onder 
In vlam van volksgeweld, in damp van schutgedonder. 
Een zang, opnieuw een zang des tijds, die ons vertell' 
Zijn teeknen, die hun loop als op de maat verzell'! 
Geef, dichter! geef ons dien.’ 


Maar met groote beteekenis laat hij er op volgen:

‘Neen! Geef uw dienstknecht woorden 
Van trouwe waarheid, Heer! in zuivre dichtakkoorden.’ 


Aan dezen wenk had de uitgever en toelichter van da Costa's kompleete dichtwerken zich kunnen houden, ondanks alle verleidelijke uitroepen; hij kende toch den dich-
{==79==} {>>pagina-aanduiding<<}
ter en had hem lief; beter dan anderen kende hij zijn hart.
Da Costa profeteert niet, waar hij van de drukpers zegt, dat zij ‘òf prikkelt òf verstompt;’ waar hij den tijdgeest beschuldigt, zijn kennis en beschaving van vlugschriften te doen leven; waar hij kunst, rede, wijsbegeerte, kritiek, wetenschap beschuldigt, de Natuur tot slavernij te doemen; waar hij alle omwenteling opstand en burgerhaat noemt; waar hij voor mannen als Spinosa, Strauss, Krause, Baur, Heine, Voltaire slechts bittere woorden heeft.
Of is hij profeet, waar hij vreest dat het alweder de valbijl zal moeten zijn die de vragen des tijds doorhakt? Waar hij Amerika volharding toeroept ‘in 't brengen van de stem des Redders aan de doôn in 't droef Jeruzalem?’
Ik bid u, waar?...
Gelijk Elifaz tot den klagenden Job, zou ik hier mogen zeggen van den dichter dezer zangen: ‘Des daags ontmoet hij de duisternis en des middags tast hij als in den nacht.’ Maar ik zal den schijn van ondank niet op mij laden. ‘Want hij heeft velen onderwezen; veel slappe handen gesterkt; veel struikelenden opgericht.’ Daarom ook wil ik zijn zangen des tijds schoonwasschen van de beschuldidiging, profetisch te zijn, - opdat er de kracht niet aan ontvalle, waarmeê zij gedragen zijn in 't hart des volks. Da Costa was dichter in den schoonsten zin des woords; als dichter doet hij de snaren in u trillen die hij aanslaat, ondanks u; als dichter spreekt hij tot het heiligste wat in u is. Maar om profeet te zijn, ziener der toekomst, daartoe leefde hij te weinig in den tijd. Daartoe was hij al te afkeerig van den geest des tijds. Hij was den tijdgeest

{==80==} {>>pagina-aanduiding<<}
zelfs vijandig. In deze gemoedsstemming kan een groot man als hij een Jeremia zijn; een ziener van 't verleden; een bestraffer en vermaner zijns volks met het oog op de dingen die geschied zijn; een boetgezant - maar nimmer een profeet. Hij kan een volk, - als de zieners der oudheid van Israël, - het vuur pogen in te blazen van zijn sterken geest. Hij kan het met woord en daad opwekken om een beter spoor van leven in te slaan; te streven in de richting die hij voor de eenig ware houdt. Hij kan dat doen met een kracht die ons verbaast; met een warmte die ons meesleept; in een taal die ons in verrukking brengt. Dat heeft da Costa gedaan. Daarom is hij een groot dichter, wien de intuitie, dit hemelsch recht, niet heeft ontbroken. Maar profeet is de man die geheel meeleeft met de maatschappij; die haar afdwalingen kent en haar voorwaartsstreven meestreeft; die de ontwikkeling der kunsten en wetenschappen in alle richtingen aanmoedigt; de zwakheden der maatschappij vergeeft door zijn bekendheid met haar bronnen; de edele macht der samenleving eert omdat zij met moeite en tranen, schrede voor schrede en door grooten strijd is veroverd; die zoodanig deel uitmaakt van het bestaande, dat hij daaruit met de zekerheid des wijsgeers tot volgende toestanden besluiten mag. Profetie is het recht der rede op den grondslag der wetenschap.

't Was mijn bedoeling met dit opstel niet, in een beschouwing van da Costa als dichter te treden. Dit is vóór deze meermalen geschied. Coenraad Busken Huet, Van Vloten, Hasebroek, Beets e.a.m. hebben den grooten man en zijn werken beschouwd gelijk een en ander zich aan hun ziens-
{==81==} {>>pagina-aanduiding<<}
wijze voordeed. Veel minder wenschte ik te knagen aan da Costa's groote gaven. Integendeel wilde ik er de algemeene aandacht op vestigen, dat die gaven te grooter en duurzamer zullen blijven, naarmate wij ze billijker beschouwen. Billijk is even min Busken Huet waar hij zegt dat da Costa één snaar op zijn speeltuig had, als Hasebroek wanneer hij den dichter van Wachter, wat is er van den nacht? de chaos en het licht, vijfentwintig jaren met den profetenmantel tooit. Laatstgenoemde zangen, liederen des tijds, zong de dichter met den rug naar de toekomst gekeerd, maar poëtisch genomen zijn zij vol kracht, schoonheid en harmonie. Er is uit da Costa's volledige dichtwerken een bloemlezing te maken die in liefelijkheid en kracht, in ware dichtkunst en beheersching van 't gemoed vele bloemlezingen overtreft. Da Costa heeft een Hollandsche taal, die het deel van maar weinigen is. Waarom niet deze eerzuil den voortreffelijken, onvergetelijken landgenoot opgericht? Waarom niet liever in het onvolledige maar onvergankelijke da Costa's naam in eer gehouden dan vergeefs dit beproefd in het volledige maar vluchtige? Vluchtig als spiritus is zijn apostolisch gezang; onverganklijk is zijn rein menschelijk lied, blijvend als het beste van Vondel en Bilderdijk. Spreekt gij van ingeving bij den dichter, dan noemt de ware Hollander u zijn liederen: de gaaf der poëzy; al zijn gezangen aan Vorst en Vaderland en Bilderdijk; de Hollandsche taal. Doch ik noem ze niet allen. Ik wensch op den dichter da Costa gewezen te zien en op geen ander wezen in hem dan den dichter, die 
ondanks alle godgeleerdheid 't grootst in hem was en bleef.
‘Vaarwel, lezer!’ schreef hij voor zijn eerste deel

{==82==} {>>pagina-aanduiding<<}
poëzie, ‘en kunt gij, bij den overvloed van heerlijke zangen, waarvan de hollandsche Pindus tegenwoordig weergalmt, een oogenblik welgevallig 't oor leenen aan mijn nederiger tonen, 't zal meer zijn dan ik durf verwachten die in 't gebied der dichtkunst op geen andere verdienste aanspraak make, dan op een brandend gevoel voor haar voortreflijkheid en een diepe overtuiging van de waarheden die ons door hare bespiegelingen ontdekt worden!’ Lees ook eens in de uitgaaf van Hasebroek deel 4, bl. 175 en 176 in de Toelichtingen op de Persen, wat hij van Eschylus zegt en hoe warm hij dezen griekschen treurspeldichter verdedigt uit een zuiver oogpunt van kunst. Daar ziet gij den dichter in 't hart. Daar gevoelt ge u samen met den priester der kunst. Zóó wilde ik - en welke zijner vereerders niet met mij? - da Costa hebben voorgesteld. Een volk als 't onze, dat als met lokspijs tot waardeering der kunst, der dichters moet getrokken worden, moet van een da Costa onvervalscht en onvermengd den hollandschen zanger hooren. Ik wil den Nederlander zien, die onaangedaan blijft als hij zegt van dichters die met geestdrift zingen:

‘Maar wij, die boezems schokken willen 
En hartstochts vlammen op doen gaan, 
Ons moeten de ingewanden trillen, 
Ons 't hart van eigen driften slaan. 
Wij moeten voelen 't geen wij malen, 
Wij, gloeiender dan bliksemstralen 
Vergaàren in het bruischend hart! 
Wij moeten proeven 't geen wij zingen: 
Der weelde fijnste kittelingen, 
De nijpendste angels van de smart!’ 



{==83==} {>>pagina-aanduiding<<}

Zoo willen wij hem hooren. Zóó kunnen wij hem hooren. Zoo ver staan zelfs wij, met ons syfervaardig en syferzuchtig hart, van de dichtkunst niet, dat zulke taal ons niet zou treffen. Wie dan, die met zulke liederen een koud volk kan verwarmen door, kan winnen voor de kunst, zal die liederen in dorre bladeren rollen en onder onverstaanbare, onbestemde droomgezichten zoek maken? Door da Costa als profeet onttrekt ge aan ons oog Da Costa als poeet. 't Zal verwaaien op den adem der winden wat hij heeft ‘geprofeteerd’; maar wat hij tot den mensch heeft gesproken, dat zal niet vergaan, want in onzen geest heeft het een koester- en kweekplaats gevonden. Wij zijn bovendien verwend door profetiën. Zij werken niet meer op ons. Wanneer een mensch dag aan dag hoort profeteeren: hier burger- en godsdienstoorlog, dáár den ondergang van onze volkszelfstandigheid, elders onze verdwijning van den aardbodem, dan luistert eindelijk de nieuwsgierigste zelfs niet meer. Elk zal mij toegeven dat deze jobstijdingen ons dagelijks in de ooren dreunen. De Genestet heeft dat genoemd jeremiëeren en er een hartig woordje over nagelaten voor allen, geleerd en ongeleerd, die deze kwaal omdragen en er meê pralen. Boven deze gewijde heffe wenschte ik da Costa gesteld te zien niet alleen; ik wenschte dat zijn naam niet te gelijk er mede genoemd werd; dat er nooit spraak van hem was geweest als profeet, in een anderen zin dan dien der intuitie, dat Godsmerk van den waren dichter. Maar worstelen met den vooruitgang, - den stroom der menschelijke kennis en ontwikkeling vloeken gelijk in het lied des Wachters en het Halve eeuws-lied wordt gedaan en die dáárom profetisch worden genoemd, - dat is geen intuitie, dat is donqui-
{==84==} {>>pagina-aanduiding<<}
choterie. Daarvan willen wij niets. Geef ons den enkelen dichter, die de poëzie liefhad met zijn geheele hart, die voor haar leefde, die in haar geheel is opgegaan. Van hem kunnen wij 
leeren met ons volle menschelijke wezen voor de samenleving te arbeiden, geen snaar in ons gemoed onaangedaan te laten en zoo in volle krachtige harmonie met en voor elkander te leven. Zeg niet dat da Costa, juist omdat hij niets tenhalve doen of zijn kon, noodzakelijk met den tijdgeest worstelen moest, want die worsteling gaat ons niet aan, als gij hem maar niet vernedert tot profeet. De gloed zijner overtuiging zal ook ons, koude Noren, doen gloeien, zoo niet voor zijn ideaal, dan voor het onze. Hij grijpt ons aan en wat onmogelijk scheen, geschiedt: hij ontvlamt ons voor het edele en schoone. Van dezen dichter en dat lied stemmen wij in met de liefdevolle, schoone bede van Geka:

‘Vermenigvuldig U, 
Koninklijk lied, 
Nederland huldig U, 
Heersch en gebied! 
Blaas gij de geesten aan! 
Doe gij de harten slaan! 
Juichend ten hemel gaan, 
Heersch en beziel!’ 
 
Aart Admiraal. 








{==85==} {>>pagina-aanduiding<<}

Een schilderij van den nacht.

Robert Hamerling: ‘Die sieben Todsünden.’
Er komt mij een sprookje in den zin.

Een knaapje meldde zich aan bij den concierge van een museum. Hij droeg palet en penseel in de hand, en vroeg een plaats voor zijn kunstwerk.
‘Zijt ge een schilder of een schildersleerling?’ klonk de vraag van den officiëelen bewaarder der kunstschatten; ‘ik ken u niet, en voor beide schijnt ge mij jong genoeg.’
‘Een schildersleerling ben ik niet’ luidde het antwoord, ‘en dat ik een schilder ben, is mij nooit gezegd. Misschien dat men mij dien naam zal geven, zoo mijn werk in uwe verzameling wordt opgenomen. Maar niemand heeft mij nog aan den arbeid gezien.’
‘Werkt ge dan in 't geheim? Oho! een stukje voor vaders verjaardag!’
‘Neen, 't is omdat ik alleen des nachts werk.’
‘Ge bedoelt: een kamertje tusschen de daken.’

{==86==} {>>pagina-aanduiding<<}

‘Neen, ik bedoel wat ik zeg. Ik schilder 's nachts. Dan alleen tref ik mijn model.’
‘Och kom! een nachtuil of een vleermuis, een handvol sterren of een paar nachtbrakers....’
- ‘Neen, den nacht zelven; den nacht heb ik geschilderd.’
De concierge barstte uit in een schaterlach, die het stof deed opvliegen waarmee de schilderijen zijner verzameling bedekt waren.
‘Schilderen in het donker! schilderen zonder licht!’ riep hij, half hoestend, half schaterend, ‘meer nog, het donker zelf afschilderen? Knaap, ge zijt een idioot!-Laat zien!’ voer hij spottend voort, en rukte het paneel uit de vingers van den bevenden kunstenaar. ‘Nu nog mooier! Dat noemt ge den nacht? Maar kind, gij zijt waanzinnig! Wat ge daar geteekend hebt, is eenvoudig een gedrocht: ik zie niets anders dan een draak, die een paar brandende kaarsen schijnt ingeslikt te hebben, en die nu zulk een pijn in zijn lijf heeft dat hij over den grond kruipt en met zijn staart heen en weer zwaait. Ga naar de kermis op de Ganzenmarkt! Daar vindt ge wel een of ander museum van monsters. Vraag daar een plaats voor uw draak.’
‘Maar het is de nacht, de nacht!’ riep het kind ongeduldig. ‘Ziet ge niet hoe het monster het licht heeft verslonden, hoe de aarde, ter neer gedrukt....’
‘Ik zal u den nacht wel leeren schilderen, jongenlief!’ zei de concierge; en hij nam haastig een kwast met zwarte verf uit den verfpot van een werkman die juist was gaan schaften, en smeerde lachend een paar streken over het paneel van den knaap.

{==87==} {>>pagina-aanduiding<<}

Het kind stond verbluft, en ging weg zonder een woord te spreken. Den geheelen dag staarde het wezenloos voor zich heen, en allen die den knaap zagen staan, meenden zeker dat hij idioot was. Telkens en telkens vroeg hij zich zelven weer af, of het dan zoo ongerijmd was den nacht te willen schilderen. Maar hij kreeg geen antwoord.
Doch ziet, toen het weer nacht was geworden, toen de zee bruischte en de stormwind gierde en de huizen kraakten en de boomen zuchtten zonder dat iemand kon zien vanwaar die geluiden kwamen; toen de kranke op zijn legerstee rondwoelde en pijnlijk zuchtte naar den morgen; toen er in de stille vlakte geen sprake meer was van tijd of ruimte; toen de droom optrad om jarenlange, eindelooze levensgeschiedenissen af te spinnen binnen den tijd van een paar uren, van een paar minuten misschien; toen de verdwaalde zich niet voor- of achterwaarts durfde bewegen en bleef stilstaan te midden van het groote mysterie van het onbekende; toen er voor den eenzame, die niets hoorde of zag, geen andere waarheid meer was overgebleven dan het ‘cogito ergo sum, ik denk, dus ben ik;’ toen de wakkerste menschenvriend nederlag in genoegelijk zelfbehagen en het gansche menschdom daarbuiten vergat; toen de meest verklaarde empiricus de oogleden sloot voor de wereld der ervaring en het oog naar binnen richtte, om daar zich op den grilligen stroom der bespiegeling te laten dragen; toen alleen nog de valsche kater en de gluipende dief hun weg in het duister wisten te vinden; kortom, toen het nacht was geworden, toen leefde de knaap weer op en scheen zijn ideaal terug te vinden. Hij wilde, hij zou den nacht afbeelden.
Eenigen tijd later zag men hem dan ook voor de tweede

{==88==} {>>pagina-aanduiding<<}
maal aan de deur van het museum staan. Hij hijgde onder het gewicht van een ontzettend groote schilderij.
‘Ha! daar is ons nachtvogelije weer’, zei de concierge, die juist op het punt stond het gebouw te sluiten. ‘Heeft de les wat geholpen? Laat zien! Hm..... zwart, zwart, zwart..... met een klein schemeringetje op den achtergrond links.... een turf, die aan den eenen kant wat smeult.... eigenlijk een prachtig brokje voor mijn haard.... maar, je treft het, mijn nachtbrakertje; ik heb juist een open vak op het portaal, waar de muur wat vuil en gehavend is. Wij kunnen uw schilderij daar wel tegen aan hangen. Kom maar mee naar boven!’
Met eerbied betrad de knaap de trappen van het heiligdom der kunst. ‘Een beetje heel groot!’ mompelde de concierge, toen de schilderij op haar plaats hing, ‘maar dat deert niet; het gehavende stuk muur is ook niet klein....’
‘Het had nog grooter moeten zijn’ viel de knaap in, ‘want er is geen einde aan den nacht; maar ik zou het anders niet hebben kunnen dragen.’
‘Nu, we zullen zien wat het publiek er van zegt.... als het ten minste die kolossale inktvlak niet voorbijloopt.’
Het publiek kwam.... en het bleef stilstaan. ‘Dat is de nacht!’ fluisterde één der toeschouwers op geheimzinnigen toon, ‘ik herken hem duidelijk; zóó heeft hij mij aangegrijnsd en mij gesard, toen ik eens een ganschen nacht in de vlakte heb moeten ronddolen en ik telkens van den weg afdwaalde.’ - ‘Gij hebt gelijk, het is de nacht’, zei een ander; ‘zóó, ja zóó als dit zwarte gevaarte, heeft de nacht op mij gedrukt toen ik ziek was en niet slapen kon’. - ‘Voorzeker, het is de nacht!’ riep een derde, ‘zoo heeft hij mij benauwd toen ik eenmaal in het

{==89==} {>>pagina-aanduiding<<}
donker een dief mijn woning hoorde binnensluipen en toen iedere minuut zelf een lange, bange nacht scheen te wezen’. - ‘Het is de nacht!’ herhaalden op gedempten toon verscheiden stemmen, ‘zie! zie! het is een monster! treedt wat achteruit, en gij zult het onderscheiden. Ziet ge niet die opgesperde kaken, dien kronkelenden staart, die eerst de aarde ter neer drukt en dan, als een geesel, de sterren van den hemel slaat? Hoe log en hoe zwaar! hoe drukkend en knellend! hoe dreigend, hoe geweldig! Wee! wee! Wij hebben het herkend, het monster van den nacht!’
Iederen dag werd de toeloop van het publiek grooter vóór de schilderij van den knaap. De concierge begon er trotsch op te worden dat dit kunststuk in zijn museum hing; hij noemde den knaap een wonderkind en schreef den naam van den nieuwen schilder met mooie krulletters in zijn catalogus. Er kwamen zooveel menschen dat de concierge rijk werd; en bij iedere honderd gulden die hij tegen een banknoot kon inwisselen, bedacht hij een nieuw bijvoegelijk naamwoord om er den naam van den knaap mee te sieren.
Er waren onder de toeschouwers die duidelijk den nacht herkenden; zij huiverden als ze vóór de schilderij stonden. Er waren ook die niets onderscheidden, óf omdat ze geen oogen hadden om het donker te zien, óf ook omdat zij te veel achteraan stonden; maar als iedereen riep: ‘mooi, ontzettend! het is de nacht!’ dan riepen zij mede, en vertelden overal rond dat zij den nacht hadden gezien. En als er dan geroepen werd: ‘zie, zie! dat monster is de nacht!’ dan waren er velen die het verkeerd verstonden of die geen verstand hadden van de logische

{==90==} {>>pagina-aanduiding<<}
orde van een volzin; die menschen meenden dat zij het achterste woord even goed vooraan en het voorste achteraan konden zetten, en ze zeiden: ‘de nacht is dat monster!’ In dien vorm klonk de volzin ook beter; zoo was het duidelijker dan andersom. ‘Dat monster is de nacht’ was onbegrijpelijk. Maar ‘de nacht is dat monster’, zie, dat begreep iedereen. Het werd een geroep op straat, een geheimzinnig, angstig geroep. En zoo men iemand vroeg wat hij in dat museum geleerd had, dan was het antwoord: ‘dat de nacht een monster is!’
Zoo gebeurde het dat vele moeders 's avonds haar kinderen dreigden dat de nacht ze verslinden zou. Wie 's nachts uitging, maakte een kruis of sloeg hard op een trommel om het monster te bezweren of om het te verjagen. Werd iemand wat al te dikwijls in het nachtelijk uur alleen op straat gezien, dan werd hij geschuwd, gevloekt, ja, niet zelden wreedaardig vervolgd; omdat hij immers scheen te heulen met een monster. Wie 's nachts niet slapen kon, riep een toovenaar om het monster te verbannen, dat hem zoo wreedaardig de oogen open hield. Ook gebeurde het wel dat een moordenaar, als hij voor den rechter verscheen, zich verdedigde door te zeggen, dat het monster van den nacht hem den dolk in handen had gegeven en gedreigd had hem te verslinden, zoo hij de booze daad niet pleegde. Dikwijls nam de rechter die verontschuldiging aan en ontsloeg den beklaagde. Langzamerhand werd het jurisprudentie, als een misdaad des nachts gepleegd was, die bijzonderheid als verzachtende omstandigheid te laten gelden.
De knaap werd diep bedroefd toen hij al deze dingen hoorde; en hij sprak er reeds over zijn schilderij weg te nemen. Maar de concierge wilde er niet van hooren; hij

{==91==} {>>pagina-aanduiding<<}
kon het stuk niet missen. Hij zei dat het was om die gehavende muur, die anders zoo aan het licht zou komen; maar wie den glimlach begreep waarmee hij iederen morgen den stroom van toeschouwers binnenliet, die wist wel beter.
Er kwamen ook menschen in het museum op bijzondere tijden; die bleven er lang en tuurden op de schilderij en ontdekten een menigte dingen waaraan de knaap zelf niet had gedacht. Ze telden de stralen van de schemering die verslonden was, en berekenden hoeveel sterren van den hemel waren weggevaagd door den staart van het monster; zij maten de lengte van de schaduw langs den hemel, en de diepte van de deuk die het monster in de aarde maakte; in iedere spat van de verf en in ieder knobbeltje van het doek meenden zij iets bijzonders te zien. Van alles hielden zij nauwkeurig aanteekening, want er moest een boek over de schilderij geschreven worden.
Ook een gansche stroom van nabootsers deed zich op. Er werden kopieën genomen, zuivere en onzuivere. Velen hadden aan het ééne beeld niet genoeg en schilderden gansche troepen van monsters, en ieder vond zijn eigen monster het mooiste. Er was bijna geen plaats meer in het museum, en den concierge verging hooren en zien van al de drukte. Men besloot een geheele galerij af te zonderen voor de beelden van den nacht. Het plan werd volvoerd: en de kunstenaars verdrongen elkander, om er hun beelden en hun schilderijen in te plaatsen. De knaap durfde zich in het gedrang niet wagen; en daar ieder met zijn eigen kunstwerk kwam aandragen, werd de schilderij van den knaap vergeten; deze bleef hangen vóór den gehavenden muur. Weldra liepen de menschen die schilderij voorbij

{==92==} {>>pagina-aanduiding<<}
om de nieuwe galerij te bezien met haar akeligen beeldenschat.
Waar geen schilderstuk was opgehangen, werden toepasselijke versierselen aangebracht: allerlei figuren, drakenkoppen, nachtuilen, vleermuizen, donderwolken, prijkten rondom boven deuren en vensters. Nog was de zaal niet vol, en men zocht naar nieuwe versiersels; er werden prijsvragen over uitgeschreven, en het genie van velen werd openbaar. Er was een die aanried een kolossaal gewicht te teekenen op de borst van een man; want hij had een zieke hooren zeggen: ‘de nacht drukt loodzwaar.’ Een ander sloeg voor, een schroef zonder eind of een grooten cirkel onder de zinnebeelden op te nemen; want hij had hooren zeggen: ‘de nacht is lang, er komt geen eind aan.’ Men kon ook, meende hij, een sluier teekenen, want de nacht was geheimzinnig; of een grafzerk, want de nacht was immers het tijdelijk graf van leven en licht.
Weldra was er geen plaatsje of er was iets ten toon gesteld dat aan den nacht herinnerde, en de geheele galerij werd ‘de tempel van den nacht’ genoemd. Huiverend traden de menschen er binnen, en bleek verlieten zij het heiligdom; maar zij kwamen toch altijd terug, want zij schenen gaarne te huiveren; en zij kwamen er zóó dikwijls en spraken er zóó veel over dat er bijna niemand stierf of hij gilde van vrees voor dien vreeselijken tempel van den nacht en voor den drakenmuil die hem zou verslinden.
De concierge had een innig welgevallen in al deze dingen. Maar de knaap stond diep terneergeslagen vóór zijn schilderij en dacht er over haar te vernielen. Was hij niet de oorzaak van al dien wansmaak en al die vreeselijke tooneelen? Doch telkens als hij zijn plan volvoeren wilde,

{==93==} {>>pagina-aanduiding<<}
liet hij de hand weer zakken en riep uit: ‘toch zijt gij de nacht; toch heb ik wél gedaan met u te schilderen.’ Daar traden hem een paar mannen voorbij, die ‘den tempel van den nacht’ niet binnentraden, maar met een ernstigen blik zijn schilderij een poos stonden aan te staren. ‘Nu dankt men den Hemel eerst recht voor het licht van den dag’ zei de één. ‘Nooit laat ik weer mijn kind, mijn vriend, mijn buur alleen in 't nachtelijk uur naar buiten gaan’, zei de ander. ‘Gij hebt gelijk,’ hernam de eerste, ‘de hand der liefde moet des nachts altijd gereed staan, om den eenzamen, onvoorzichtigen wandelaar tegen het vreeselijk monster te behoeden.’ - ‘Laat onze kaarsen altijd brandende zijn, mijn vriend!’ sprak de ander weer; ‘al kwijnen dan de sterren aan den trans,’ al deinst de schemering zelfs voor die ontzaglijke schaduw terug, 't zal niet volkomen duister zijn.’ - ‘Ik zal van nacht bij mijn kranken broeder waken’, zei de eerste, ‘de nacht moet vreeselijk zijn voor hem die eenzaam lijdt in 't stil eentonig uur, waarop geen lichtstraal doordringt in het oog.’ - ‘Ik zal een lied gaan zingen,’ zei de ander weer, ‘totdat ik inslaap; en ik bid dat met het licht der zon ik weer ontwaken moog', opdat ik werk' zoolang het dag is; want de nacht is akelig, wreed, onvruchtbaar.’ Een oogenblik rilden de beide mannen, toen zij nog een laatsten blik op de schilderij wierpen. Maar nog was de deur niet achter hen gesloten, of de forsche klanken van een lied ter eere van het Licht klonken den knaap uit de verte tegen. Zijn oog verhelderde. Met liefde, innige kunstenaarsliefde zag hij naar zijn werk en riep uit: ‘Ja, 't was toch goed, 't was goed dat ik u schilderde; gij zijt mijn Ideaal; gij zijt de nacht!’

{==94==} {>>pagina-aanduiding<<}

Daar stormde het op eens met woest gejuich de trap op. Men rende naar binnen, de beeldengalerij van den nacht in. ‘Logen, logen!’ galmde het uit duizend kelen, ‘onzin! dwaasheid! bijgeloof! weg! weg!’ De schilderstukken vielen, het een voor, het ander na, van den wand en werden op een hoop geworpen, waaruit weldra de vlam sloeg. Enkele dwepers, die bevend den wilden stoet gevolgd waren, konden ter nauwemood een paar lappen aan de vlammen ontrukken. Het was een helle gloed. ‘Wie eens het licht verslond, wordt nu door 't licht verslonden!’ riep men geestig. De symbolische versiersels die in den muur gemetseld waren, werden afgebikt en de kale plekken rood geverfd. De concierge stampvoette van woede, en schold op den knaap wiens kunst hem zoo wreed bedrogen had. Hij scheurde uit zijn catalogus het blad waarop hij met zooveel zorg den naam van den jeugdigen kunstenaar geschreven had, en wierp het in de vlammen.
De knaap stond kalm en onbevreesd naast zijn schilderij. Het deerde hem niet of ze ‘den tempel van den nacht’ verwoestten; hij had dien tempel nooit gewild; als ze zijn schilderij maar spaarden. De menigte liep haar voorbij; men meende dat het een zwart scherm was dat een kale en gehavende plek op den muur bedekken moest. Maar den knaap voerde men mede met gejuich; de concierge had geschreeuwd: ‘daar is hij, de ellendige schilder van den nacht!’ en ieder meende dus dat die geheele galerij zijn werk was.
Wat zou men met den knaap doen? Er werden vreeselijke straffen bedacht. ‘Een molensteen om zijn hals!’ riep er een! ‘hij heeft ergernis gegeven.’ ‘De oogen uit!’ riep een ander, ‘dan is het altijd nacht voor hem, dan is hij

{==95==} {>>pagina-aanduiding<<}
altijd bij zijn liefje!’ - De verstandigste raad behield gelukkig de bovenhand: men zond den knaap naar school. Daar leerde hij dat de nacht geen monster is met opgesperde kaken en een zware slingerende staart. ‘Dat heb ik altijd wel geweten’ zeide de knaap; ‘maar mijn monster was toch de nacht!’ - De leeraar stoorde zich niet aan zulke interrupties en ging voort met zijn onderwijs. En zoo vernam de knaap dat de nacht eenvoudig is: afwezigheid van den dag, dus: een negatie, dus: iets dat wel schijnt te bestaan maar toch niet is. ‘Niet is? niet is?’ riep de knaap met een blos op de wangen. Maar zie den kranke woelen op zijn legerstee, als 't alles stil en donker is om hem heen; hoor den nachtuil krijschen en de stormen gieren in den nacht; ginds dwaalt een wandelaar tastend rond en stort in den afgrond neer dien hij niet zag; de moordenaar gaat rond gelijk een leeuw en overvalt op eens het ongelukkig offer van zijn wraak; het werk staat stil, de zorg drukt zwaar, het lijden weegt, weegt dubbel; hoor, men roept, men schreit om licht; de zeeman ziet vergeefs naar redding uit van 't wrak dat nog ter nauwernood zijn uitgeteerde leden draagt; de sombere noodvlag wappert in den wind, de wind spot met het doek dat niemand ziet... en 't matte lijf verdwijnt bij den eersten matten straal der schemering in 't peilloos diepe graf. Dát alles is de nacht, dat alles is! Spreek, is dat niet?’
De leeraar had juist een anderen leerling geholpen met een som, waaruit gebleken was dat alle minuten even lang waren en dat het dus dwaas was te zeggen: ‘de minuten kruipen voort.’ De expectoratie van den knaap had hij niet verstaan, en hij ging voort met zijn les zonder op de vraag te antwoorden. Eigenlijk, meende hij, was de nacht

{==96==} {>>pagina-aanduiding<<}
niet eenmaal de negatie van den dag; want, alles wél beschouwd, volgde de dag immers altijd weer op den nacht. Was de schemering bovendien niet half-nacht, half-dag, zoodat in de schemering nacht en dag te zamen vielen en behoorde men daarom den nacht eigenlijk niet te noemen: wordende dag? Hieruit volgde natuurlijk dat er, in den grond der zaak, geen reden was om zich in den nacht niet evenzeer te verheugen als in den dag. Ja, wel beschouwd, was er geen reden waarom men 's nachts niet evengoed zou kunnen zien als over dag. Pleitte niet zeer veel voor de onderstelling dat, zoo dit niet gebeurde, het aan de oogen van den mensch lag?
Nog vele dingen voegde de leeraar bij zijn les: hij vertelde den knaap en legde hem uit hoe de aarde draaide en door dit draaien scheiding maakte tusschen dag en nacht; het geheele onderscheid berustte dus alleen op een onwillekeurige beweging van den aardbol, en die geheele beweging was zelf nog maar een hypothese van de geleerden; want niemand had de aarde ooit zien draaien; hieruit volgde logisch dat het geheele onderscheid tusschen dag en nacht maar een hypothese was. Een en ander moest zonneklaar bewijzen, hoe onzinnig het was een schilderij te maken van den nacht, alsof de nacht iets was en nog wel iets dat men kon afbeelden!
Eindelijk moest het onderwijs een poos worden gestaakt, want de leeraar moest zijn les gaan herhalen voor den zieke die bang was voor slapelooze nachten, en voor den wandelaar die den volgenden nacht alleen een tocht moest wagen, voor den roover en voor zijn offer, en voor allen die in den onzinnigen waan verkeerden dat de nacht iets was dat kwaad kon of kwaad deed. Die les zou

{==97==} {>>pagina-aanduiding<<}
den angst en het gevaar wel doen verdwijnen; ja, zelfs bestond er veel kans dat zij zelfs den moordenaar zou doen terugtreden voor de misdaad.
In zijn speeluren viel de knaap in handen van andere heeren, lieve, heel lieve menschen. De één was een dichter: hij verhaalde veel liefs van den nacht; van het vee dat dan rustig neerlag op de wei, van de vogelen des hemels, die dan, gedoken in hun veeren, nederlagen in het wollig nest, van de kinderen die sluimerden met rozen op de wangen, van den werkman die voor het nieuwe werk zijn kracht herstelde in den slaap, van den plechtigen sterrenhemel en de diepe stilte van het donker. En als de knaap dan riep: ‘maar de donderwolken die den sterrenhemel dekken, maar de werkman wien de zorg de slaap uit de oogen weert, het kind dat voor het duister schrikt, de kranke die daar woelt, de leeuw die uitgaat, tuk op buit, en 't rustend vee verrast met scherpen klauw of 't opschrikt door zijn woest gebrul, de nachtuil die de jongen steelt uit 't nest, als de oude vogel ligt gedoken in zijn veeren’ - dan zei de lieve dichter dat hij aan zulke akelige dingen nooit dacht als hij verzen maakte en dat de knaap dat ook niet moest doen.
Een ander heer, ook een heel lief mensch, een musicus, vertelde den knaap dat er geen goed toonstuk was of de dissonanten die er in voorkwamen losten zich op in schooner harmonie, en het slotaccoord deed alle dissonanten vergeten. Datzelfde idee moest hij nu ook maar toepassen op den nacht; dan zou hij wel begrijpen waarom het onzinnig van hem was geweest, den nacht af te heelden als een monster. De knaap vroeg alleen: ‘maar als de dissonanten nu eens niet worden opgelost, of als het slotaccoord

{==98==} {>>pagina-aanduiding<<}
eens uitblijft?’ ‘Ja,’ hernam de musicus, ‘als dat gebeurt, dan deugt het toonstuk niet, dan is het geen echt kunstwerk meer, dat's dood eenvoudig.’
Nog een ander heer, even lief als de vorige, een man van studie en van smaak tevens, vooral om zijn lumineuse denkbeelden beroemd, besloot met de opmerking dat wie het, met dat alles, nóg akelig vond in den nacht, maar eens denken moest aan zijn tegenvoeters, die zich op het zelfde oogenblik dat hij niets zag, in den vollen dag verheugden. Als zulk een gedachte den nacht nog niet tot dag kon maken, dan wist hij het niet.
Zoo gingen de uren van onderwijs en van uitspanning rustig voorbij. De knaap leerde veel. Des nachts mocht hij slapen. Maar, voordat de vermoeidheid zijn oogen sloot, zag hij altijd nog eens in zijn verbeelding zijn schilderij terug en zeide op vastberaden toon: ‘en toch had ik gelijk, toch heb ik wélgedaan, toen ik den nacht heb afgebeeld; mijn monster is de nacht.’
En hij droomde van de twee gelukkige oogenblikken die hij in zijn kunstenaarsleven had gekend. Het eerste, toen hij de groote schilderij naar het museum had getorscht, toen hij ze daar had zien hangen tegen den gehavenden muur en toen de eerste bezoekers uit eigen beweging waren blijven stilstaan en hadden gefluisterd: ‘dat is de nacht! 'k herken hem wel, het is de nacht!’ En het andere, toen hij, terwijl de groote hoop zich verdrong in de nieuwe galerij, twee mannen met een ernstig oog op zijn schilderij had zien staren en den een tot den ander had hooren zeggen: ‘Laat ons danken, danken voor het licht, de hand der liefde reiken aan wie rond moet gaan in het nachtelijk donker, en den zwaren

{==99==} {>>pagina-aanduiding<<}
last verlichten van die sombere ure die op de aarde drukt. Nu zien wij eerst hoe vreeselijk 't wezen moet!’
In die beide oogenblikken was hij begrepen geworden.
Den volgenden dag begonnen de lessen op nieuw; soms gebeurde het wel dat de leeraars en de lieve heeren 's morgens vroeg tot elkaar zeiden: ‘'t was verschrikkelijk van nacht; ik heb gehuiverd voor dien storm; bij dag is 't minder, maar bij nacht!’ of ook: ‘ik heb geen oog geloken. God! zoo'n nacht is als een eeuwigheid.’ Maar dat zeiden ze zoo ter loops tot elkaar; zoodra zij den knaap les gaven of hem spraken van poësie en van muziek, dan hadden zij die woorden al lang weer vergeten.

Ik geloof dat de leertijd van den knaap nog altijd voortduurt. Hij heeft veel in te halen. Wat het op den duur nog eens geven zal, moeten wij maar afwachten.
De concierge is, naar ik meen, bekomen van zijn schrik en zijn eerste verontwaardiging; hij houdt zich bezig met het opzamelen der stukken doek die bij den grooten tempelbrand gered zijn; dat moet een verzameling van oudheden en rariteiten worden. Ook de puinhoopen van den tempel met de afgebikte en roodgeverfde symbolen laat hij voor geld zien; en als iemand nog voor die relieken knielt en er zijn devoties voor verricht, dan vraagt hij een dubbelen fooi.
Een enkele maal echter dringt een echt kunstenaar nog wel eens door in het museum; hij laat den concierge zijn verzameling in orde brengen, en blijft stilstaan voor het bestoven schilderstuk. Als hij van dat bezoek terugkomt, weet hij soms schoone en vreeselijke dingen te verhalen voor wie het hooren wil en het verstaan kan.

{==100==} {>>pagina-aanduiding<<}
Liefst treft hij onder zijn toehoorders de twee mannen aan die vroeger reeds zelf de schilderij hebben gezien en die toen hebben uitgeroepen: ‘Nu dankt men God eerst recht voor 't licht, nu roept men 't licht met vurig, diep verlangen, en strekt de hand den broeder toe die in het donker ronddoolt of onder 't zwaar gewicht der duisternis bezwijkt!’ Als die mannen er zijn, is hij zeker van begrepen te worden.

Eén van die kunstenaars treedt in deze bladzijden voor mijn lezers op. Het is de Oostenrijksche dichter Robert Hamerling. Wat hij te verhalen heeft, vindt ge opgeteekend in zijn cantate, een lierdicht in dramatischen vorm ‘die sieben Todsünden!’ geheeten. Ook hij heeft de schilderij van den knaap aanschouwd en begrepen, en met geniale trekken teekent hij het beeld dat ze achterliet in zijn gemoed.
Want niet van dien nacht die invalt met zonsondergang geldt immers mijn verhaal. Maar van de nachtzijde der zedelijke wereld, van het kwaad, dat drukkend, somber, dreigend en geweldig weegt op de ziel en het licht dooft aan den hemel van 't gemoed.
De knaap wiens geschiedenis ik verhaalde is de fantaseerende, dichtende menschheid die in beelden heeft willen schetsen hetgeen zij gevoelde zoo dikwijls het kwaad, de hartstocht, de zedelijke wanorde haar ziel benauwde en den vrede van haar leven verstoorde. Die menschheid was een knaap, en wonderlijk waren de voorstellingen waarin zij haar gewaarwordingen wedergaf. Akelig grijnzen de Ahriman van het Pârsisme en de Satan van Jodendom en Christendom u tegen. De alledaagsche mensch begreep

{==101==} {>>pagina-aanduiding<<}
er niets van, en lachte om zulk een dwaasheid, totdat hij bemerkte dat iedereen zich om die beelden verdrong, en dus begreep dat er voor hem niets beters en niets wijzers overbleef dan dien smaak van het publiek aan te moedigen en te exploiteeren tot eigen voordeel. Met den zotskap op het hoofd, met de soutane of den preekrok om de leden, als geestelijk impresario of omroeper, heeft die alledaagsche mensch zijn conciergerol gespeeld.
De tempel van den nacht is geen product van mijn fantasie; ik heb hem niet uitgevonden; hij heeft bestaan; het is de gansche duiveldienst der Middeleeuwen, met zijn onzin en zijn wreedheid, zijn armzalig bijgeloof en zijn rampzalige heksenprocessen. Doorzoekt dien tempel, en gij vindt er terug wat in mijn verhaal is opgetreden. Hier de snuffelende, ziftende scholastiek, die de zonden der menschenkinderen telde, nummerde en catalogiseerde. Tot uitpluizen en ontleden voelde zij zich geroepen; en gelijk later de echte wetenschap bloemen en dieren zou anatomiseeren, zoo ontleedde zij, bij gebrek aan iets anders, de beelden van poësie en mythe, en rustte niet voordat ze den geest in honderdduizend letters had geschift. Zij was het ook die het getal der hoofdzonden vaststelde op zeven, die naast de negen muzen em de twaalf apostelen, naast de tien geboden en de zeven wonderen der wereld, ook de zeven hooze geesten plaatste en het ‘wee!’ sprak over ieder die mocht toe- of afdoen aan het onheilig zevental. - Haar vergezelt de even kleingeestige symboliek, een bastaardvorm van de kunst, een doofstomme, die niet spreken kan dan in figuren en teekens, en die voor iedere syllabe der menschelijke gedachten en aandoeningen een tastbaar beeld zoekt. Zij was het die den duivel zijn zonderlinge

{==102==} {>>pagina-aanduiding<<}
attributen gaf en die de zeven hoofdzonden liet optreden in de gestalte van zeven dieren; in den pauw zag ze den hoogmoed, in den gier de hebzucht, in de slang den nijd, in den wolf de gulzigheid, in den bok de onkuischheid, in den leeuw de gramschap, in den ezel de traagheid.
Het tooneel van den tempelroof en van de beeldstormerij is geschiedenis. Wetenschap en denken hebben de duivelenwereld ontvolkt en van het geloof aan heksen en booze geesten alleen enkele lompen overgelaten.
De fantasie is ter schole gegaan. Diepzinnige wijsgeeren hebben het kwaad een negatie genoemd of 't zelfs den naam gegeven van ‘het wordend goede;’ aan zinsbegoocheling, ijdele waan is het toegeschreven, dat de mensch het kwaad soms voelde woelen als een macht. Oppervlakkige denkers noemden Vondels Lucifer, 't Verloren Paradijs van Milton of Dante's Hel ‘producten van vernieuwde satanomanie.’ Lieve optimisten zeiden dat het kwaad zoo kwaad niet was, en dat men immers bloemen strooien kon op 't geen afzichtelijk leek zoolang het kaal en naakt daar voor ons lag. Tusschen bliksemflits en zonnestraal was, zeiden zij, zoo groot verschil niet als het leek; 't was immers beide aethertrilling. Of ook zij troostten den armen zondaar die de zonde vloekte, met het beeld der engelen rein en schoon, zijn tegenvoeters, die zich baadden in het licht.
De fantaseerende menschheid was als de knaap uit ons verhaal; men begreep niet wat zij eigenlijk gewild had, toen zij het kwaad een monster had genoemd, een macht die drukte, woelde, dreef, vermorselde of verminkte. Zij had daarmee niet willen zeggen wat zij dacht, zich voor-
{==103==} {>>pagina-aanduiding<<}
stelde of geloofde; alleen wat zij gevoelde, wenschte, wilde. Den strijd te schetsen die in haar boezem werd gestreden, - dat was haar doel. Zij wilde vóór zich zien in al zijn vreeselijkheid wat zij verwinnen moest, zoo zij het leven wilde redden. Haar ernst, haar geestdrift, niet haar denken, spraken uit haar fantasie. Zij wilde een monster zien, niet om den duivelbanner op te roepen, niet om met prevelend gebed, of trommelslag, of geeselroê den demon te verjagen, maar om met meerder kracht den goeden strijd te strijden, gelijk een Theseus, die den Minotaurus doodde.
Maar och, zij was een kind, toen zij zoo onbeschroomd aan het fantaseeren ging en haar ervaring teekende in een beeld; een kind, dat niet bedacht wat de groote menschen zouden doen als eens dat beeld geteekend was, hoe 't bijgeloof zou knielen voor het beeld en het tot een afgod maken; hoe later 't beeldenstormend denken zou meen en dat het kwaad genezen was, zoo maar het beeld was stukgeslagen; hoe het dichtend optimisme, van akeligheden gruwend, zou achten dat de werkelijkheid ook wel verdwijnen zou, als 't akelig beeld slechts onder bloemen werd bedolven.
Haar eenige goede oogenblikken zijn die waarin een kunstenaar uitroept: ‘uw schilderij is waar; een monster is het kwaad!’ en waarin op deze woorden de roepstem van den profeet volgt: ‘daar is een macht die monsters velt; gordt aan het zwaard, gelooft en snelt ten strijde!’ als zij die taal verneemt, dan zegt de fantaseerende menschheid, gelijk de knaap van zooeven: ‘ja ik deed wél, toen ik den nacht heb afgeschilderd, voorwaar ik had gelijk!’
Zulk een kunstenaar, en zulk een profeet tevens, is

{==104==} {>>pagina-aanduiding<<}
Robert Hamerling; en de woorden die ik op hun lippen legde, klinken ons tegen uit zijn ‘Sieben Todsünden.’

De vorst der duisternis treedt op, en wordt met een ‘Heil! heil!’ ontvangen door de zeven hoogste nachtgeesten, de zeven dienaren, die elk een der hoofdzonden vertegenwoordigen. Hij is niet, gelijk de Satan der dogmatiek, de geïncarneerde heerschzucht zelve, ‘de staetzucht,’ zooals ook onze Vondel hem teekent, een Titan die ‘'t Oneindig Eeuwig Wesen van alle ding dat wesen heeft’ ‘naar de kroon durft steecken.’ Hij is de duisternis zelve, die het licht wil uitblusschen, die het heelal wil hullen in donkerheid; dát is zijn eerzucht.
De vorst groet op zijn beurt de trouwe schaar der hoogste, der machtigste geesten van den nacht, de Pleïade die den somberen hemel van zijn troon versiert. Op zijn vraag: wat zij reeds hebben volbracht? antwoorden de demonen: dat zij met ijver en moed het gehate licht hebben bestreden. Reeds zijn de sterren, het eigenlijk erfdeel van de geesten des lichts, die in de verte fonkelen en van daar het lot der menschen leiden, - in hun bezit. De demon van den toorn bewoont Mars, de planeet van den oorlogsgod, de demon der onkuischheid, Venus; de hebzucht heeft Mercurius, de planeet van den God des handels, de gulzigheid Saturnus, de planeet van den God die zijn eigen kinderen verslond, de hoogmoed heeft Jupiter veroverd. ‘Mijn ster is de stille, de glurende maan’ zegt de demon van den nijd; de traagvoortwentelende aarde dient den demon der traagheid tot woonplaats, ter-
{==105==} {>>pagina-aanduiding<<}
wijl de vorst der duisternis, zinspelende op zijn naam van Lucifer, de morgenster aan wijst als de schitterende parel die hij zelf heeft overgebracht in zijn sombere kroon.
Ziedaar Hamerling's symboliek; een spelen met namen, waarachter gewis meer geest en kunstzin schuilen dan achter de symboliek der Middeleeuwen met haar onaesthetische menagerie; maar, met dat al, toch niet meer dan een poëtische gedachte.
Wat geeft de verovering der sterren? zij diende slechts om vasten voet te krijgen in de wereld; om van uit die hoogten ‘het doen en laten van de zonen des lichts te beheerschen, te leiden, te verduisteren.’
Die arbeid is de groote taak. Hoort hoe de zeven demonen het ontzaggelijk werk beschrijven:

Niet gansch zijn verdwenen 
In 't hoofd van de menschen 
De sporen van 't licht. 
Ja, nooit werd er feller 
Gestreden om 't licht, 
En nooit werd er meer ook 
Geroemd op dien glans. 
Maar vrucht'loos braveert ons 
De klaarheid in 't hoofd. 
Naar 't hart dringt ons drijven. 
Is eenmaal de gloed 
Gebluscht in de harten, 
Dan poche de wereld 
Op 't licht van haar kennis, 
Haar hart is aan ons. 
En ziet, uit de diepten 
Van 't donkere hart 
Omringen wij langzaam 
Met nevel en pestwalm 

{==106==} {>>pagina-aanduiding<<}

Bedwelmend, benauwend, 
Het fiere hoofd. 
Zoo breken wij honend 
Den hoogmoed, den trots 
Van de zonen des lichts. 
De woedende krachten 
Der eeuw'ge natuur, 
Die zij buiten zich binden, - 
We ontkeet'nen ze weder 
In hun eigen gemoed; 
De lusten der zinnen, 
Die laten we los 
Als wilde dieren, - 
En de bloeiende weide, 
Zóó wordt ze een woestijn. 


Is er woordenspel in die beschrijving? Is het licht der kennis iets zoo geheel anders dan de gloed van het hart? Of zou de fantasie ook hier goed hebben gezien, toen zij met hetzelfde beeld het doorzicht van den geest en de reine liefde van het hart teekende, toen zij den wijze en den profeet beide liet spreken van ‘het licht der wereld’, toen zij wetenschap en gerechtigheid beide als zonnen liet stralen en zegenen? En indien zij daarin gelijk heeft, is het dan waar, zooals Hamerling meent, dat het licht des geestes verduisterd wordt door de nevelen die opstijgen uit de kille diepten van een hart zonder gloed? Of is het verband tusschen kennis en zedelijkheid veeleer dit, dat waar de kennis meerder wordt, ook van zelf het peil der zedelijkheid zich verheft, en de ontwikkeling van het verstand dus niet volgt maar voorafgaat aan meer en reiner deugd?
Het zou een onvruchtbare taak zijn over dit laatste

{==107==} {>>pagina-aanduiding<<}
alternatief in het breede te gaan uitspinnen. In beide opvattingen ligt waarheid. De onkunde is ook een demon, ja een bron van zedelijke ellende. Wie de kennis van een volk vermeerdert, verhoogt op den duur ook het peil der zedelijkheid. De grove vormen verdwijnen; het publiek geweten wint terrein; de verschillende klassen komen nader tot elkaar; de controle van de eene op de andere wordt scherper.
Maar toch is het een even groote, ja, een grooter waarheid, dat kennis nog geen deugd is, dat het zedelijk donker ook het licht des geestes kan, zelfs moet verduisteren. Onderwijs is geen panacee voor zedelijke kwalen. Traagheid verlamt de vleugelen, ook van het streven naar kennis. Hoogmoed en liefdeloosheid leeren de waarheid beschrijven als een diamant, die op de borst van enkelen mag stralen, doch waarvoor het volk de oogen heeft te sluiten, zoo het niet verblind wil worden door den glans. Kleingeestige naijver, glurende nijd, maakt de wereld der wetenschap tot een enge kampplaats, waar menige dorre woordenstrijd gestreden wordt, waar tal van persoonlijke veeten worden uitgevochten, terwijl het arbeidsveld braak blijft liggen en op het groote veld van eer geen strijders zijn te vinden. Grover onzedelijkheid voert verstand en verbeelding op onreine banen of in eindelooze doolhoven rond. Zoo het vernuft de wapens fijner leert scherpen, de wonden die de gramschap daarmee slaat, zijn slechts te dieper. En waar vermeerdering van kennis de verschillende lagen der maatschappij nader tot elkander brengt, daar wordt, indien geen hooger macht, geen zedelijk beginsel die beweging leidt, die toenadering een geweldige botsing, een wrijving, een spanning, die ten slotte door een uitbarsting het evenwicht zoekt te herstellen.

{==108==} {>>pagina-aanduiding<<}

Daarom deed Hamerling wel, toen hij, in een tijd die het helder licht des geestes ziet schijnen op de toppen der bergen, de donkere geheimen der moerassige dalen onthulde en op de nevelen wees die langzaam opstijgen.
Op de algemeene teekening van het groote werk, die wij daar teruggaven, volgt, uit den mond van elk der demonen, eene beschrijving van het gedeelte der taak dat hem ten deel gevallen is. Ieder roemt zijn eigen werk als het beste, en zijn snoevende taal wordt telkens beantwoord door het demonenkoor:

Wat roemt gij, o demon? 
Wat acht gij u groot? 
Wij doen nog meer! 


Ook met het oog op den vorm ligt er een schoone tegenstelling tusschen de beschrijving van den eerste, den demon der traagheid, en die van den laatste, den demon der gramschap.
Hoort den eerste:

Mijn slaapdranken laat ik 
Zoo langzaam drupp'len 
Op 't hoofd van den mensch. 
Ik maak hem mat. 
Wel schijnen de menschen 
Te jagen, te rennen, 
Te grijpen, te dringen 
Naar goed en geluk. 
Toch ligt op den bodem, 
In 't diepste der ziel 
Van de kind'ren der eeuw 
Een moeheid, 

{==109==} {>>pagina-aanduiding<<}

Een peillooze moeheid, 
Een matheid en zatheid, 
Een last van verveling. 
Ik druk zijn hoofd 
Zwaar en zwoel 
Al dieper en dieper 
Ter neer, 
Tot hij, ons ter eer', 
Sterft en verstikt 
In den poel. 


En verneemt, tegenover dezen, zijn makker, den woesten demon met de fakkel der tweedracht, die het woord neemt nadat allen gesproken hebben:

Praalt toch niet zoo, 
Hellegenoten! 
Gij zijt de zefier, 
Ik ben de storm. 
Gij zijt de droppel 
Die steenen doorboort; 
Ik ben de golfslag, 
Ik ben de branding, 
Ik ben de diepte, 
De gapende diepte; 
Gij zijt de nevel, 
Ik ben de nacht. 
Den mensch slechts verderft gij, 
Ik moord de volken; 
De wereld verwoest ik, 
De aarde verdor ik, 
De fakkel ontsteek ik, 
Tot haat hits ik aan. 
Gij verduistert den luchter 
Van 't hoogere licht; 

{==110==} {>>pagina-aanduiding<<}

Ik blusch hem uit, 
Ik werp hem omver, 
'k Vermorsel den luchter 
En 't licht meteen. 
Ons werk vangt gij aan 
En zet het voort, 
Het kronen, doe ik. 


Maar ook deze vindt zijn bescheid:

Wat acht gij u beter 
Dan wij, dan wij allen? 
Uw macht, zij verbrijzelt 
Wat voos is en broos is 
Door 't kneden en knagen 
Van ons. 


Doch dit alles is slechts het voorspel. Hamerling heeft met een paar trekken de booze geesten in hun werk geschetst; wij vermoeden reeds iets van zijn geniale opvatting, die vooral uitkomt in de volgorde waarin hij de zeven hoofdzonden laat optreden. Die volgorde is niet willekeurig. Tusschen den loomen tred van den demon der traagheid en de vliegende vaart van den demon der gramschap, tusschen het neerdruppelen van het bedwelmend vocht en het rondspatten van de vonken der woede ligt gansch een wereld van hartstocht: de statige gang van den hoogmoed, het grijpend gebaar van de hebzucht, het gluipend geschuifel van den nijd, de dolle dans van de gulzigheid, het rusteloos dolen der onkuischheid. Daar is harmonie in het werk der boosheid. De vorst der duisternis heeft gelijk, als hij beveelt den twist te staken.

{==111==} {>>pagina-aanduiding<<}


Laat toch dat kijven, 
Demonengezellen! 
Voleindigt het grootste 
In trouw verbond. 


Of, zoo men twisten wil om den voorrang, welaan, de twist worde een wedstrijd. Men toone door daden wat men vermag. Naar verdienste wil de vorst der duisternis zijn dienaren loonen. Voor hem die met recht zich den grootste genoemd heeft, ligt de krans gereed. En daarom, naar de aarde! Daar worde ondernomen wat nog niet is geschied; wat begonnen is, worde daar voleindigd,

Tot de schepping des lichts, 
De schitt'rende wereld, 
Gespleten, ontzield 
Door de macht van ons drijven, 
Verbleekend, verbrokk'lend, 
In akeligen zelfmoord 
Zich zelve vervloekend, 
Voor eeuwig terugzinkt 
In den ouden chaos, 
In den eeuwigen nacht. 


De tocht is ondernomen, de arbeid neemt een aanvang. Ook nu weder staat de demon der traagheid vooraan. Hij zal het eerst de hand leggen aan het werk. Want hij vertegenwoordigt bij Hamerling niet eenvoudig de gewone loomheid en luiheid; veeleer die matheid, die geblaseerdheid, dat gemis aan geestdrift, waardoor de zedelijke krachtsinspanning wordt verlamd.
Ziet, ginds bestijgt een edele pelgrimstoet, vol geestdrift en ernst, den steden berg, de scherpe rotsen niet

{==112==} {>>pagina-aanduiding<<}
achtend; het heeld der rusteloos strijdende menschheid, die de hoogten zoekt. Luistert! verheffend klinkt het ‘Excelsior!’ der wakkere schaar:

Moedig omhoog, moedig omhoog! 
Reeds doemen de tinnen, 
Reeds fonkelt de poort. 
Uit het donkere dal, 
Uit den drukkenden nevel 
Moedig omhoog! 


Maar nauwelijks zwijgt de klank van hun lied, of de demon der traagheid zingt het zijne:

Gij dwepers, gij dwazen, 
Gij kind'ren van 't stof, 
Wat zult gij de voeten 
Gaan stooten en scheuren 
Aan dorens en steenen, 
In steê van te rusten 
Op 't weeke mos? 
Die grootsche gedachten, 
Het stralende doelwit 
Waarnaar ge u verheft, 
't Is niets dan begoocheling, 
't Is niets dan een droombeeld, 
Een droombeeld der kranke 
Verblinde ziel. 
Voorbij is de tijd 
Van het ijdele dweepen. 
Weest sterk en verstandig! 


Een vreemde aandoening sluipt langzaam binnen in hét gemoed der pelgrims. Angstig klinkt het uit hun mond:

{==113==} {>>pagina-aanduiding<<}


Wat drukt en weegt als lood 
Aan onzen voet? 
Wat toch den tred vertraagt, de borst 
Zoo hijgen doet? 
De knieën dragen ons niet meer, 
We zijn zoo moe. 


Het koor der demonen vervolgt luider en luider op vleienden toon:

In 't groene, groene mos 
Vleit u neder 
Tot lieflijke rust! 
Rust, o rust! 
Vleit u neder! 


en de pelgrims antwoorden, reeds half gewonnen:

Hoe fluistert en suizelt, 
Hoe lispelt het lover 
Wonderbaar zoet! 
Zou 't beter niet wezen 
Ons neder te vleien, 
Van moeite verlost, 
In 't weeke mos? 


Wel klinken nog eenige stemmen als ijle, wegstervende tonen:

Moedig omhoog! moedig omhoog 


Maar ook deze worden overstemd door den demon der traagheid, die nu, door zijn makkers begeleid, de geheele filosofie van het pessimisme in zijn lied verkondigt.

{==114==} {>>pagina-aanduiding<<}


Gij dwazen, gij dwepers, 
Wat volgt gij het spoor, 
Het stralende spoor 
Der volmaking? 
Gij zult het niet vinden 
In de aardsche dreven. 
Het leeft slechts en schittert 
In de ijdele wereld 
Der fantasie. 
Rust, rust! - 
Gij dwepers, gij dwazen, 
Vol wee is de wereld, 
Ellendig en nietig. 
Oneindige dwaasheid 
Heeft eens haar geschapen 
Met wijze midd'len 
Tot 't dwaaste doel. 
Tot een plaag voor zich zelve 
Kwam zij voort uit het niet. 
En dwaas is de mensch, 
Die in hooger streven - 
Een ijdele wensch! - 
Het geheim en de kroon zoekt 
Van 't leven. 


Reeds zijn de stemmen der demonen niet de eenige die dezen klaagzang, dit lied der verveling, aanheffen. Reeds geven de pelgrims antwoord:

Vol wee is de wereld, 
Vol leed is het leven. 
Wij maken 't niet beter. 
Wij zelf zijn ellendige, 
Armzalige wezens. 
De dag is dwaasheid, 

{==115==} {>>pagina-aanduiding<<}

De nacht is onzin! 
Komt, blusschen wij uit 
In eigen boezem 
Die vonken des levens, 
Dat trotsche streven 
Van 't dwaze gemoed! 
Wij willen ontvlieden 
Den nijpenden drang 
Van het doelloos bestaan 
In den roes van 't vergeten, 
En grijpen alleen 
Met snellen greep 
Het oogenblik aan, 
Dat vluchtig verdwijnt. 


Steeds doffer worden de tonen, steeds verdrietiger de zuchten, en onder het ironisch wiegelied der demonen:

Sluimert, sluimert, sluimert in! 


komt de slaap over de pelgrims, niet als een vriendelijke koelte die de oogen luikt, maar als een grauwe lucht die loodzwaar naar beneden hangt, niet als een luchtige sluier, maar als een lijkwâ. En bij hun rustplaats mogen verder de verdrietige tonen van levensmoeheid en ‘Weltschmerz’ weerklinken, of, zooals de dichter zelf het noemt, ‘Schopenhauersche Weltstimmung, in Musik gesetzt.’
Honend zingen de demonen hun finale:

Kijkt, kijkt, 
Zij zwijgen, zij slapen, 
Zij strekken zich uit. 
Haha! haha! 
De troep der dwepers 
Die drongen naar boven, 
Naar de enge poort 

{==116==} {>>pagina-aanduiding<<}

Der volmaking, 
Daar liggen zij neder, 
Bewegingloos neder, 
Gedachteloos neder, 
Gevoelloos neder! 
Haha! 


De arbeid van den eersten demon is hiermee voltooid, en de vorst der duisternis is over dezen dienaar tevreden.
Ziedaar dan den aan vang van het werk: het verlammen van de hoogste aspiraties. Demonisch noemt Hamerling dien pijnlijken, ongeloovigen glimlach, waarmee de heilige geestdrift der jeugd zoo dikwijls wordt gestuit, zelfs bij hare eerste poging om de vleugels te ontplooien. Een demonischen arbeid noemt hij de prediking der kerkelijke en onkerkelijke theorieën, die de heilige vonken van het idealisme dreigen uit te blusschen in de harten, en die immers, voor hem die haar wijsgeerige diepte niet verstaan kan, slechts de nagalmen zijn van een paar verdrietige zuchten, waaraan de gewijde tonen der kerk of de deftige frasen van den katheder een heiligen of wetenschappelijken klank hebben gegeven.
Hier is de aanvang. Zoolang het idealisme nog leeft in de ziel, is er een macht die de hoogere driften der menschelijke natuur ten goede kan keeren, die de lagere kan beheerschen en leiden, ze kan verwinnen en neutraliseeren. Maar is het idealisme bezweken, bezweken voor het verlangen naar rust, of voor de filosofie der berusting, dan ligt het veld open. De frissche koelte waait niet meer: de dampen kunnen langzaam opstijgen.

Nog is er levenslust, levensdrang overgebleven: dien

{==117==} {>>pagina-aanduiding<<}
levensdrang te bederven, - dat zal de voortzetting zijn van het werk. In verschillende vormen ziet Hamerling dien levensdrang optreden; aan elk der hoofdzonden beantwoordt, of ligt, zoo men wil, een rechtmatige levensbehoefte ten grondslag; deze te onttrekken aan de tucht die haar beheerscht, haar los te scheuren uit de harmonie waarvan zij een onmisbaar element is maar waarbuiten zij geen oogenblik haar gezond karakter bewaren kan, - ziedaar het werk der demonen.
Eerst treedt de demon van den hoogmoed op, hij die rondgaat met de pauweveer der ijdelheid en met den spiegel der zelfzucht. Er leeft in den mensch fierheid, gevoel van eigenwaarde, behoefte om iets, om iemand te zijn, steeds meer te worden. Die behoefte moet worden bedorven; en in een drietal tooneelen schildert ons Hamerling dat werk.

Ginds wandelt een paartje, 
Een liefelijk paartje, 
Minnekozend, 
Hand in hand 
Op het bloemtapeet voort. 


Uittartend roepen de demonen hun makker toe:

Daar faalt nog uw zege! 
Die minnen nog! 
Zij bezingen de liefde 
Op lieflijken toon. 
Hoort gij het wel? 
Dat klinkt als het lied 
Van den nachtegaal. 
Vervloekte kelen! 

{==118==} {>>pagina-aanduiding<<}

Vervloekte zielen! 
Verwenschte drang! 
Dat is nog een straal, 
Een gehate straal 
Uit het rijk des lichts. 
Luistert, luistert! 


En de demonen luisteren naar den beurtzang der liefde,

- Hoe zoet mij te geven! 
- Mijn leven uw leven! 
- Mijzelven verloor ik, 
- U, liefste, behoor ik, 
- U, dierbre, verkoor ik, 


die eindigt in een zacht ruischend duet:

Het ik is gestorven, 
Hoe rustig, hoe vrij! 
Voortaan slechts leve 
Het zalige gij! 


De demon van den hoogmoed grijpt zijn spiegel en houdt hem den jongeling voor. Daar rijst het hoofd, dat tegen den boezem der maagd lag aangeleund, omhoog, het oog staart in den spiegel, en de vonken der eerzucht doen het schitteren; het oor luistert naar het lied van den demon:

Tot slaaf zich verned'ren, 
Zich geven, zich offeren 
In minnegloed, - 
Welk dwaas bedrijf! 
Wees moedig en fier, 
Wees man bovenal, 
En zoek uw geluk 
In het wenkend verschiet! 


de lippen ontsluiten zich tot een antwoord:

{==119==} {>>pagina-aanduiding<<}


De droom is vervlogen, 
De vreugde is voorbij! 
Hoe werd ik bedrogen! 
Hoe voerden mijne oogen 
Me in slavernij. 


Er volgt een andere beurtzang; het is de scherpe taal van den onrustigen jongeling:

De taak der liefde 
Ze is drukkend. 
De band der min 
Wordt een keten. 
Vrijheid roept, 
Arbeid dringt, 
Eer en geluk 
Wenken mij voort! 


het zijn de klaagtonen der bruid, die nog poogt te behouden wat zij gevoelt niet te kunnen missen, maar die eindelijk met een droefgeestig solo haar klachten moet besluiten:

Hoe zal ik den kommer 
Van 't scheiden dragen? 
Breek, breek, o mijn hart, 
Dat aan 't harte der min 
Heeft geslagen. 
Hoe rijker de zegen, 
Hoe wreeder de smart. 
Als een bloem langs de wegen, 
Zoo sterft ook de liefde, 
Vertredene liefde, 
In 't eenzame hart. 


Het demonenkoor herhaalt honend de laatste woorden en beschrijft den ondergang der versmade en verstootene liefde.

{==120==} {>>pagina-aanduiding<<}

In het tweede der drie tooneelen waarin de arbeid van dezen demon wordt geschilderd, zien wij een moeder,

Een jonge moeder, 
Met bloeiende wangen 
Ter neer gezeten 
Bij 't kranke kind. 
Ze zingt hem een liedje 
In den somberen nacht: 
Eia popeia, 
Slaap zacht! 


Ook haar wordt de spiegel voorgehouden:

Aanschouw daar u zelve, 
Het blond uwer lokken, 
De rozen der wangen! 
Ga op naar het feest! 
Hier wordt ge maar leelijk 
Van 't vele waken, 
Van 't vele weenen 
Om 't zieke kind. 


Ook deze bezwijkt, en laat het demonenkoor haar wiegelied voleinden.
In het laatste tooneel is het een held, die als verwinnaar keert van het slagveld, een edele ziel, die de zelfzucht nog vol huivering als een giftigen adder van zich slingert, die ‘recht en slecht’ zweert te blijven. Maar reeds zweeft een kroon boven het met lauweren versierde hoofd. De demon van den hoogmoed houdt den dwaas nu zijn tooverspiegel voor, en verrukt vraagt deze:

Gekroonde held, 
Wie zijt gij? 

{==121==} {>>pagina-aanduiding<<}

Ik ben het, ik zelf! 
De gouden kroon 
Siert mijn hoofd. 


Het volk, dat een juichtoon heeft voor al wat blinkt, roept ‘den grooten held’ zijn ‘heil, heil!’ toe; de roes stijgt dezen naar het hoofd; naast de kroon ligt het zwaard, om het gouden sieraad te behoeden tegenover machtelooze benijders. De nieuwe vorst roept zijn trawanten op, om in ketens en kerker de weerspannigheid te smoren, die, als het onheilspellend gebruis van een watervloed, nader en nader komt. Het oproer breekt los, de held wordt tyran, en het volk kromt zich onder zijn ijzeren scepter.
De demonen juichen:

Hoera, hoera! 
Zijn eigen afgod 
Is nu de held. 
Zijn macht is geweld, 
Hij is tyran. 
Geeft hem een Rome, 
Hij steekt het in brand. 
Wat hem verkwikt, 
Is lijkenlucht, 
Wat hem in slaap wiegt, de zucht, 
De verbetene vloek van het volk. 
En het staal van zijn zwaard, 
Als een zengende bliksem 
IJlt voort over de aard'. 
Stof dwarrelt vóor, 
Asch dwarrelt achter 
Zijn bloedig spoor. 


Als tweelingbroeder van den demon der zelfzucht verschijnt nu die der hebzucht. Naast de koortsige drift der

{==122==} {>>pagina-aanduiding<<}
menschen om iets te zijn, staat de behoefte om iets te hebben. Ook deze drang worde bedorven, worde ‘dämonisch gesteigert.’
De demon der hebzucht leidt zijn makkers naar het drukke gewoel der stad, en werpt den gouden bal der fortuin onder de menigte.

Zie, hoe hij rolt, 
En de menigte holt, 
Razend en dol den bal achterna. 
Over blokken en steenen 
Rennen en struik'len ze henen, 
Den hupp'lenden, rollenden bal achterna. 
Straks waren ze aan d' arbeid 
En dreven hun kunst. 
Maar sints ik den bal heb geslingerd 
Daar onder het volkje, 
Stormt ieder hem na. 
't Zijn aapjes, die straks nog 
Hun kunstjes vertoonden, 
Maar door een amandel, 
De geurige vrucht, 
Verleerden de klucht, 
Vergaten het stokje 
En 't mooie rokje, 
Om de heerlijke vrucht. 


Het is een wedstrijd, een dolle wedstrijd, om Fortuna's bal.

Ziet, hoe ze twisten, 
Kijven en razen, 
Stooten en dringen, 
Tuim'len en vallen 
Over elkaar. 

{==123==} {>>pagina-aanduiding<<}

D' een breekt zijn beenen, 
Een ander zijn hals. 
Ziet hoe ze stompen, 
Schoppen en trappen! 
Ieder wil grijpen, 
Grijpen den bal. 
Maar wie hem te na komt, 
Die krijgt een duw, 
Die strompelt en struikelt 
Er over heen. 
Vat iemand hem aan, 
Dan heet hij een schoft, 
Dan wordt hij met vuisten 
Geranseld; 
Totdat hij den bal 
Uit de handen laat glippen, 
En deze in de baan 
Weer huppelt en rolt, 
En achter hem aan 
De menigte holt. 


Het is een kostelijk kegelspel dat daar gespeeld wordt, op de maat van het zangerig refrein der demonen:

Rond, rond, rond is de bal! 


Maar de demon der hebzucht heeft nog meer in zijn tasch; hij houdt de menigte de beurs van den duivel voor. - ‘De beurs van den duivel? Wat is dat?’

Een tooverbeurs! - 
Een kleinigheid slechts 
Werpt gij er in 
Van geld en goed; 
En ziet, met verbazende winst 

{==124==} {>>pagina-aanduiding<<}

Haalt gij 't er uit. 
Gooit maar een penning 
Hier in de beurs; 
En eer gij het denkt, 
Danst een dukaat 
Er weer uit. 


Het spel wordt beproefd. De penning verdwijnt, de dukaat komt te voorschijn. Ook deze wordt in de tooverbeurs verduizendvoudigd. Eindelijk is er een millionair onder de menigte. Hij buigt met vreugd onder den zwaren schitterenden last.

Wordt dezen gelijk, 
Dra zijt ge rijk! 


zoo zingen de demonen de menigte toe. Koper en zilver verdwijnen in de beurs van den duivel, de zakken worden opgevuld met goud.

Maar wee, wat is dat? 
Ziet, mijn dukaat 
Is geworden tot asch. 
Ziet, hoe mijn schat 
Minder wordt, minder wordt; 
Vervloekte beurs, 
Beurs des duivels! 
Kiezel en kolen 
Haal ik er uit. 


En het weegeklag der bedrogene menigte wordt zachtkens begeleid door het gonzend demonengezang:

Rond, rond, rond is de bal! 



{==125==} {>>pagina-aanduiding<<}

De macht van dezen demon is groot. Nog zijn zijn hulpbronnen niet uitgeput. Gekleed als een schacheraar, met een beurs in zijn rechter en een wijde zak in zijn linkerhand, zet hij zich in het markgewoel neder. Uit de beurs schudt hij blanke dukaten, in den zak zal hij alles bergen wat hij daarvoor inruilt.

Geeft nu acht, 
Makkers demonen, - 
Ik koop hier in, 
En steek in mijn zak 
Stuk voor stuk 
De heele wereld. 
Daar schud ik de beurs: Klingelingeling! 
Menschjes, goud is een aardig ding. 
Komt toch gauw, 
Man en vrouw! 
Ik ruil, om het even 
Wat iemand wil geven, 
Wat hij maar kwijt wil zijn 
Ruil ik voor 't mijn. 
Oude rommel, oude kleeren, 
Halssnoeren, ringen, beddeveeren, 
Alle mogelijke en onmogelijke zaken 
Kunt ge bij mij te gelde maken. 
Komt, komt, het geld ligt in hoopen. 
Wat iemand maar kwijt wil zijn. 
Kan hij verkoopen. 
Kom, aardige meid, 
Wat kijkt ge daar loerend 
Naar de ramm'lende beurs? 
Ei, gekje! 
Je hebt daar een snoeperig bekje, 
Een aardig figuurtje, 

{==126==} {>>pagina-aanduiding<<}

Hebt schoonheid en onschuld, - 
Ik schud mijn buidel. 


En de demonen zingen:

Klingelingeling! 
Goud is het aardigste ding, 


terwijl hun makker voortgaat:

Kom hier maar mijn poesje, 
Hier in den zak maar 
Met schoonheid en onschuld. 
En gij daar, mijn jongen, 
Een overvloed hebt ge 
Van zielevrede 
En een goed geweten, 
Dat 's veel te veel. 
Hier in den zak maar! 


Zoo gaat de ruilhandel voort, tot de een zijn eer, een ander zijn vrijheid, zijn liefde, zijn eerlijk hart, tot zelfs de bedelaar zijn schaduw verkocht heeft.
De demon der hebzucht heeft zijn taak volbracht. Het zweet gudst hem van 't voorhoofd. Hij roept zijn makkers samen.

Komt vrienden, komt makkers, 
Komt, helpt mij den zak daar, 
Eens tillen en sjouwen. 
Vóor de poort van den hemel 
Wil ik hem brengen; 
En 'k zal dan zeggen: 

{==127==} {>>pagina-aanduiding<<}

Kijk, vader, dat zakje, 
Daar zit ze nu in, 
Uw mooie wereld. 
Gij hebt haar geschapen; 
De mensch heeft ze nu, 
Zoo stukje voor stukje, 
Met zich zelven er bij, 
Aan den duivel verkocht. 


Maar een schel geluid klinkt den pochenden demon in de ooren. Het is de stem van een derden broeder, van den demon der afgunst; wat beteekent het werk van den laatste, als hij het niet voleindigt,

Hij, met zijn krampachtig 
Bevende vingeren, 
Trillende lippen, 
Loerende blikken, 
De vale demon 
De Geest van den nijd? 


Zelfs het kinderachtig genoegen waarmee de mensch zich verlustigt in het gewonnen goud, moet hem vergald worden. De edele wedijver, die machtige prikkel van vooruitgang en beschaving, moet bedorven worden, moet hier optreden in de sombere gestalte van een demon.

Hola! gij daar, 
Die uw goudstukken telt, 
Met stil genot, 
Zie toch om u heen 
Naar de schatten des buurmans! 


en de schorre stem van den woekeraar mort krijschend:

{==128==} {>>pagina-aanduiding<<}


O smaad der hel! 
Die heeft nog meer, 
Nog meer, nog meer! - 
Hoe rillen mijn leen! 
Mijn hart krimpt ineen. 
Die heeft nog meer! 


Ook andere, vreedzamer zielen worden aangehitst door het onheilige vuur, door de felle vlam van den nijd.
Het is de landman, het is de daglooner, die

Niet langer wil slaven, 
Waar and'ren zich laven, 
Niet langer wil zwoegen 
Voor and'rer genoegen. 


Het is de rijke zelf, die den arme zijn armoe benijdt, omdat die armoede hem immers ontheft van de zorg om zijn goed te bewaren. Het wordt een wedstrijd, een wedloop, een weddans om het gouden kalf.

Hiermede is de reeks der demonen van hooger orde gesloten. Wij dalen lager. De demon der gulzigheid kondigt zijn arbeid aan.

Menschen nog zijn het 
Die gij gezien hebt. 
Geeft nu wel acht! 
Door mijne macht 
Zult gij ze weldra op handen en voeten 
Zien kruipen en wroeten, 
Zich went'lend in 't slijk, 
Aan dieren gelijk. 


Luistert! ginds klinkt een lied van reine levenslust. De

{==129==} {>>pagina-aanduiding<<}
zon straalt van den hemel, de bloemen geuren langs den oever van het meer; de golfslag is vol zonneglans en de nachtegaal slaat in 't lover.

Het leven is schoon! 
Laat ons het prijzen! 
Laat nu een lied, 
Op vroolijke wijzen, 
In gloeiende tonen, 
Ter eere van 't schoone 
Weerklinken, ter eer van den dag, 
Den zonnigen dag, 
Ter eere van leven en vreugd! 


De demon der gulzigheid zal op zijn beurt dien levenslust bederven. Hij noodt de gasten in zijn tuin en zet hun zijn spijzen voor. Intusschen brouwt hij zelf den drank voor die wakkere gezellen.

Geurigen wijn, 
Zwaar en krachtig 
- Voor mannenkelen! - 
Prikkelende schuimende nektar 
- Voor vrouwenlippen! - 
Gerstenbrouwsel 
- Voor vierkante burgers! - 
En brandewijn 
- Voor de maag van het volk! 


Kruiden, zonderlinge kruiden mengt hij er in:

In dien fonk'lenden wijn 
Meng ik den waanzin. 
Lichtzinnigheid meng ik 

{==130==} {>>pagina-aanduiding<<}

In 't schuimende vocht. 
Stompzinnigheid werp ik 
In 't gerstenbrouwsel. 
En laagheid, gemeenheid 
In 't vloeibare vuur. 
Vier elementen 
Kost'lijk vergaard! 
Mengt ze te zamen 
Ten feestdrank voor de aard. 


De gasten schuiven bij. Weldra klinkt een dartel tafelliedje:

O maag, gij edel lichaamsdeel, 
Hoe prettig, u te plegen. 
Wij doen het graag, wij doen het veel, 
Wij doen 't ook nu ter dege. 
Heeft ieder lid van 's menschen lijf 
Een moei'lijk slavenlot, 
De maag dient slechts tot tijdverdrijf, 
De maag dient tot genot. 


Hoe stijgt de pret, de dolle, woeste pret. De dronkemansliedjes krijgen hun beurt, gelach en gehuil vervangen de taal. Ik moet mijn lezers de woeste tooneelen besparen die Hamerlings onbeschroomde Muze ons vóor de oogen schildert, al ontneem ik hun daardoor tevens de gelegenheid, het meesterschap te bewonderen van den man die alles durft, omdat hij alles kan, omdat nergens zijn genie zich verloochent.
Nu werpt ook de demon der onkuischheid zijn gift in dien zwijmeldrank.

Ik weet een roes 
Die woester nog werkt, 

{==131==} {>>pagina-aanduiding<<}

Die vrees'lijker schuimt. 
Wie daarin zich werpt, 
Ontnuchtert nooit. 


De liefde moet gehavend, geschandvlekt, ontzield worden. De vrouw moet worden verdorven; het purper der zonde moet den blos der schaamte vervangen. Met een nieuwe leer zal hij de minnende paren bekeeren. Zij moeten weten dat ze enkel zalig zijn door zelfbedrog, dat het tooverbeeld wijken zal, zoodra de sluier is verscheurd.
De trouwe cohorte der Bachanten staat gereed en zingt haar woesten zang.

Zusters, laat ons saam bestormen 
't Rustig oord dier vrijerij, 
Waar de minnaars fluistrend kozen 
In de eerb're maagdenrij! 
Ach, hoe eerzaam, hoe geduldig 
Zoeken zij het oog der vrouw, 
Vastgeketend, vastgekluisterd 
In de boeien van hun trouw. 
Rukt de steenen los van 't altaar! 
Hymen's heiligdom verdwijn'! 
Vrije liefde, vrij als 't leven, 
Zal het nieuwe wachtwoord zijn. 


Het wachtwoord wordt vernomen, herhaald. Woeste tooneelen volgen elkaar op, als de wanstaltige droombeelden van een ijlenden koortslijder. De vrouw is bedorven, haar hart verwoest. Zij is geen vrouw meer. Zij gaat uit werven, in stee van te wachten. Er is er éene die door den demon zelven wordt teruggestooten, met den uitroep:

Vrouw, gij gruwt niet van den duivel, 
Maar de duivel gruwt van u! 



{==132==} {>>pagina-aanduiding<<}

Ziet hoe een jongeling, een trotsch en koel hart, eindelijk is meegesleept in den dwarrelwind, aangegrepen door dolle liefde voor een onwaardige deerne.

Eeuwig smachtend 
Naar wat hij verachten, 
Eeuwig verachten moet. 
De gloed in het hart, 
't Berouw in het hoofd. 
Aan handen en voeten 
De boeien der trouw, 
Der dwaze trouw, 
Waarmêe hij loont 
De drieste vrouw 
Die hem hoont. 


Daar ligt de vonk van licht en leven verstikt in den poel, in den poel van traagheid, van zelfzucht, van hebzucht en zingenot.
Maar nog is het einde niet gekomen. Nog is de hoogste top van het onheil niet bereikt. Met forschen greep zal de demon der gramschap de menschheid tot die hoogte verheffen.

Hoe de slangen zich rekken, 
Zich kronk'len, zich wringen 
Om 't hoofd! 
De fakkel ontsteekt hij, 
Den gloed van den toorn. 


Ginds mengt hij zich onder de schare, die voor het paleis van den vorst zich wemelend verdringt, en hitst haar aan tot wraak tegen machten en tronen. Fluks wisselt hij den groven kiel des volksmenners tegen het gala-
{==133==} {>>pagina-aanduiding<<}
kostuum van den rijkskanselier en treedt het kabinet van den vorst binnen.

Spreek tot uw volk niet, 
O, groote Koning! 
Laat spreken alleen 
Den koperen mond der kanonnen 
En lach, ja lach, 
Waar het schroot ze doet vallen 
Als muggen, 
En ze stervend nog roepen om wraak! 


Zijn raad vindt gehoor:

Het commando weerklinkt, 
De kogel suist. 
De sabel blinkt 
In 's krijgmans vuist. 
Spattend bloed 
Schuimende woede, 
Jammerkrêten, - 
Grafgezang - 
Kerkhofsrust - 
Hoe lang? hoe lang? 


Nog heeter gloed wordt ontstoken. Het volk wordt opopgezet tegen de geestelijkheid.

Ziet ge die zwarten, 
Met kale kruinen? 
Rukt ze vermetel 
Weg uit hun kansels! 


Weldra zingt het volk met den demon der gramschap in beurtzang het lied van het ongeloof.

{==134==} {>>pagina-aanduiding<<}


Top geen God meer! 
- En geen duivel! 
Weg met den hemel! 
- Weg met de hel! 
Neen, geen waan meer! 
- En geen leugen! 
En geweten - naar believen! 


Een oogenblik treden de andere demonen tusschen beiden, en houden hun makker terug.

Wat doet gij, wat doet gij? 
Demonengezel? 
De zwarte mannen 
Zijn bondgenooten 
In den strijd tegen 't licht. 


Maar hun makker kent zijn werk. Hij kiest geen partij. In beide legers ontsteekt hij den gloed. Nauw heeft hij het lied van het ongeloof gezongen, of hij roept de zwarte mannen op hun beurt tot den strijd. Zijn bliksems worden hun anathema's.

Vervloekt! vervloekt! 
Is ieder die zoekt 
Aan 't woord te raken 
Dat wij eens spraken, 
Vervloekt! 


De roode vaan wordt ontrold. De zwarte wappert haar tegen. Daar stroomt het bloed. Het schreit niet meer ten hemel, het schijnt slechts te lachen, te roepen om meer. - Welnu er zal meer vloeien! Naast den burger-
{==135==} {>>pagina-aanduiding<<}
oorlog zal de reuzenkrijg der volken, de verdelgingskrijg der rassen ontketend worden. Reeds breken de dammen, reeds wast de vloed. Als de kramp der razernij grijpt de toom de volken aan. Is Romeinsch bloed niet het edelst? Moet de Frankische haan niet koning kraaien? De Germaansche Urkracht niet alles verpletteren? Mag de Slave nog langer slaaf zijn van trotsche Germanen? De wereld staat onder de wapenen. In reusachtige legers zijn de landen veranderd.

't Is moorden, zich weren, 
Opduiken uit bloed, 
't Is vallen en tuimelen 
Terug in dien vloed. 
Woed dan maar voort! 
Oorlog, woed voort! 
Laat uw koperen mond 
Dan maar spreken! 
Tot het edelste bloed 
Uit het hart is geweken, 
En het weg spat in 't rond. 


Eindelijk heeft de reuzenstrijd uitgewoed, en somber volgt op die wilde muziek de treurzang der menschen.

Een oord van ellende, 
Een oord van wee 
Is de aarde geworden. 
Wij wilden ontvlieden, 
Ontvlieden het leed 
In den roes van 't vergeten, 
In het vluchtige grijpen 
Van 't oogenblik. 

{==136==} {>>pagina-aanduiding<<}

Maar alles is ledig. 
Eens morden we in stilte; 
Nu vloeken wij luide 
Het leven, de macht 
Die ons heeft geschapen, 
Vervloeken onszelf. 


Op deze puinhoopen verheffen zich nu de booze geesten, dingend om den eereprijs. Wien moet hij gegeven? Langzaam rijst onder zijn makkers de demon der traagheid omhoog.

Geef mij den prijs nu, 
Heer en meester! 
Mij hooren ze toe. 
Mij zijn ze nu eerst 
Volkomen vervallen, 
Allen vervallen, 
Voor eeuwig vervallen. 
Die laffe wanhoop 
Is nu weder traagheid, 
Is machteloos zinken 
In 't stof. 


Die eisch vindt geen tegenspraak. De prijs wordt gegund aan den demon der traagheid, den eerste en den laatste in het sombere koor van den nacht.

Genie is scheppend vermogen. Daarom, hoe somber de chaos, het genie weet te zeggen: ‘daar zij licht!’ Ook bij Hamerling wordt het dag.
Reeds klinkt, in den aanvang van den derden zang zijner cantate, als een eerste levensteeken, iets meer dan de doffe wanhoopskreet uit den mond der menschheid ons tegen. Het is een klaagzang.

{==137==} {>>pagina-aanduiding<<}


Is het niet weer lente, 
Lente geworden? 
Maar schor ruischt door 't hout 
De klagende beek. 
Op de twijgen 
Daar zwijgen 
De vogels, alsof hun 
Geen stem meer rest. 
De windjes zuchten, 
De bloemen zijn bleek, 
De hemel als lood. 
De zon is mat, 
Mat als de maan. 
Is dit nu de Mei? 
Is de lust om te leven 
Voor goed verloren? 
De levenslust, 
In oude zangen 
In onde sagen 
Zoo schoon bezongen, 
Blijft hij verloren, 
Nimmer herboren? 


Wel klinkt nog het snerpend hoongelach der demonen door dien klaagzang heen, maar reeds wordt een schooner motief uit de verte vernomen, en weldra zingt het koor der menschen:

Ziet! langs het meer, 
Langs de doode golven 
Glijdt, langzaam naad'rend, 
Een ranke boot, 
In de boot staat een jong'ling. 
Hoe de golven zich buigen, 
Als om hem te groeten! 
Een zanger, een zanger, 
De harp in de hand! 



{==138==} {>>pagina-aanduiding<<}

‘Steenigt hem! steenigt hem!’ roept het demonenkoor in wanhopige woede. Maar weldra klinkt zacht en troostvol het lied van den zanger:

Op de toppen der bergen, 
Op de tinnen der sterren 
Daar brandt nog de toorts 
Van het eeuwige licht. 
Het siert de verre, 
De verre kimmen 
Met zilveren rand, 
En werpt nog een laatsten 
Verdoolden lichtstraal 
In de diepste diepten 
Van 't gapende niets. 
Van sterren tot sterren, 
Van bergen tot bergen 
Huppelt de straal; 
Daalt neer in de zielen 
En heerscht er als waarheid. 
Ontplooit de vleugels 
En zweeft als vrijheid, 
Met machtige vaart, 
Van pool tot pool. 
En bindt zich zelve, 
Door niemand gebonden, 
En schittert als schoonheid, 
Als harmonie; 
En zegent als goedheid; 
En vindt zich zelve 
Terug in den broeder, 
En heet daar liefde, 
Die 't eeuwig gescheid'ne 
Voor eeuwig omvat. 


Bij het vernemen van die woorden vat de menschheid

{==139==} {>>pagina-aanduiding<<}
weer moed, en vraagt den zanger of het leven zich nog eens voor haar hernieuwen zal.
De zanger antwoordt, dat de geesten des lichts aan de grenzen der aarde, met omsluierd gelaat, het oogenblik verbeiden waarop de menschheid hen weer roepen zal.

Maar ze mogen niet naderen, 
Eer gij tot den bodem 
De diepte gepeild hebt 
Van den gapenden afgrond 
Waarin ge neerligt. 
Ze mogen niet naderen 
Als helpers, als redders, 
Totdat gij ze roept 
Uit het diepst van uw ziel; 
Tot een vurig verlangen, 
Een machtig heimwee, 
Betoov'rend, bezwerend, 
Met het lied van den zanger 
Harmonisch verbonden, 
Hen dwingt om te naderen, 
Te dalen op de aard. 


Het lied van het heimwee wordt gezongen.

Een diep verlangen trilt 
Door ons gemoed 
Naar d' eersten straal die ons 
Herleven doet. 
 
Schoon ook het heilig licht 
Ons gansch begaf, 
Verlangen, wentel gij 
Den steen van 't graf! 

{==140==} {>>pagina-aanduiding<<}

Geef frissche geesteskracht 
Voor 't nieuwe werk! 
Het streven zij verjongd, 
De wil zij sterk! 
 
Geloof en hoop, keert weer 
In 't hart vol rouw, 
De ziel zij d' ouden drang 
Op nieuw getrouw! 


De geesten des lichts treden nader, want onuitsprekelijk verlangen trekt hen met koorden naar de aarde. Het baat niet of de demonen, joelend en huilend, bergen op bergen en wolken op wolken stapelen, of zich de afgronden openen om de dragers van het nieuwe licht te verslinden. Uit de donkerste wolken, uit de zwaarste puinhoopen treden de geesten van het licht telkens weder te voorschijn.
Eindelijk liggen de vijandige machten geketend, verbannen, in de woeste oorden aan de grenzen der aarde neder. Machteloos grijnzend loeren zij daar op het oogenblik dat de heilige gloed in het hart van de kinderen van 't stof weer verkoelen zal, dat een nieuwe periode zal aanbreken voor hun heerschappij.
Intusschen is het nu licht geworden, een nieuwe dag breekt door de nevelen. Heil den verwinnaars! Gezegend het licht!
De Koningin van het Licht, die de hemelsche scharen heeft aangevoerd, kroont den zanger, haar afgezant, wiens tooverlied het eerst de nieuwe hoop heeft doen ontwaken in 't gemoed der menschen. Maar deze wil slechts geknield den eerekrans ontvangen. Aan de bron van het Licht zij de harp van den zanger gewijd!

{==141==} {>>pagina-aanduiding<<}

Voor het laatst richt de Koningin van het Licht het woord tot het herrezen menschengeslacht.

De zon van den geest 
Staat boven den afgrond; 
Maar in de diepte, 
Daar heerscht nog de donk're, 
De blinde drift. 
Uw drift is uw wil. 
Maar, in strijd met die macht, 
Rust in hoofd en in hart 
Een hooger wil, 
De wil van het licht. 
In nacht en in klaarheid, 
In heil en in onheil, 
In eeuwigen loop 
Slingert de wereld. 
De dragers van 't licht 
Verheffen hun schild, 
Eeuwig vallend 
En eeuwig verwinnend, 
Eeuwig worst'lend, 
Tot ze eindelijk rusten 
Van de kwellende dwaling, 
Van schijn en bedrog; 
Tot zij rusten waar Nacht 
En Licht te zamen 
Voor eeuwig zich mengen, 
In de stilte van 't Alzijn 
Voor eeuwig verlost. 


Ziedaar het onbestemde slotaccoord van Hamerling's lied, de filosofie, zoo ge wilt, waarin hij zijn laatste gedachte nederlegt.

{==142==} {>>pagina-aanduiding<<}

Men kan over die filosofie glimlachen, en vragen wat zulk een wereldorde wel wezen kan, die het eeuwige Licht en den eeuwigen Nacht te zamen omvat in de kleurlooze en toonlooze stilte van het Alzijn. Maar wij willen de fantasie geen examen afnemen. De dichterlijke gedachte is klaar genoeg. Zoolang het heelal gedruisch is, geen stilte, beweging, geen rust, is het strijden en zwichten, verwinnen en vallen, ook in de wereld des geestes.
Wij herkennen hier den dichter van ‘Ahasver in Rom,’ Hamerling's eerste heldendicht, waarin de dichter den romeinschen keizer Nero laat optreden als de vertegenwoordiger der onedelste hartstochten, als het beeld der genotzieke wereld, voortgejaagd als een prooi der booze geesten, en waarin hij, tegenover Nero, Ahasverus plaatst, den eeuwigen wandelaar, den man die nooit rust vindt voor zijn voet, het beeld der zoekende, strevende menschheid, die nooit sterft. Ook in dat stuk vinden wij dezelfde gedachte terug: eeuwig duurt de strijd tusschen goed en kwaad, waarheid en leugen, laagheid en schoonheid, onreine hartstocht en ideale gloed. Het is een rijzen en zinken, verwinnen en vallen. Soms stijgt het kwaad tot zulk een vreeselijke hoogte, dat de zedelijke ondergang der wereld nabij schijnt. Maar juist dan is het oogenblik gekomen dat het Goede een nieuwe triomf wacht, dat het idealisme in een nieuwen vorm optreedt, waarbij de menschheid een tijdlang leeft, totdat ook de nieuwe gloed eenmaal weder in de harten verdooft. Zoolang evenwel dit idealisme heerscht, vindt de menschheid rust, of, om met den dichter te spreken, Ahasverus, die nooit sterft, kan dan een wijle insluimeren. Hij overleeft alle vormen van idealisme; bij iederen vorm legt hij zich een tijdlang neder; het onbereikbaar Ideaal zelf

{==143==} {>>pagina-aanduiding<<}
blijft het doel van zijn rusteloos verlangen. Dit is de zin van den bekenden versregel,

Goden komen en verdwijnen, 
Eeuwig wandelt Ahasveer. 


Zoo sluiten zich ‘die sieben Todsünden’ vanzelve aan bij den ‘Ahasver in Rom,’ en daarin bij de hoofdgedachte die alle scheppingen van Hamerling beheerscht. Wat hij daar in een epos beschreef en liet worden, treedt hier op in de meer nevelachtige vormen van het lierdicht. Als de menschheid door het woeden der hartstochten is uitgeput, als levensvreugd en zielevrede niet meer zijn dan een herinnering uit lang vervlogen tijden, als de wereld in akeligen zelfmoord zich zelve vervloekt, als de chaos schijnt weergekomen, - dan keert, op de roepstem van een diep heimwee, het eeuwig geloof aan het Goede, eerst in de harptonen van den zanger, weldra in het leven der menschheid terug.
Ook elders treedt die verwantschap tusschen de ‘sieben Todsünden’ en de andere voortbrengselen van Hamerling's Muze aan het licht. Waar wij hem in iederen demon een macht zien teekenen die eigenlijk niets anders doet dan een edele kracht der menschelijke natuur ontwijden en bederven, wie denkt daar niet aan den ‘König von Sion’, aan den ‘Danton und Robespierre’? Verrees het rijk dat de Wederdoopers te Munster wilden stichten, niet op heiligen grond? Was de droom van Jan van Leiden niet de schoone droom van een edele ziel? Het Goede met het Schoone te verbinden, de humaniteit met heiligen geest te bezielen, was zijn streven. En tusschen al de valsche tonen van den woesten marsch

{==144==} {>>pagina-aanduiding<<}
waarbij het nieuwe rijk van Sion zijn ondergang te gemoet ijlde - vernam men nog de eerste reine toon die in dat gemoed had weerklonken. Wordt ook niet de Fransche Revolutie in ‘Danton und Robespierre’ beschreven als een ‘dämonische Steigerung’ van edele beginselen, van billijke begeerten? Hamerling moge tegen de historie hebben gezondigd, toen hij zijn Robespierre tot een idealist maakte, die wel het Ideaal zag blinken maar den weg niet zag die er heen voerde, - den geest der eeuw heeft hij gewis in dien persoon naar waarheid geschilderd.
Van het rijk Sions en van de Revolutie beide geldt het groote woord dat Hamerling den profeet Matthijszen van Haarlem in den mond legt:

Groot is de tijd en geweldig; maar wee ons, 
Zoo onze harten niet rein zijn! Hoe zullen wij den reuzenkamp strijden? 


Datzelfde woord klinkt uit de ‘sieben Todsünden’ den lezer tegen als een woord voor onzen tijd. Want, vergis ik mij niet, dan is het niet in het algemeen, maar wel degelijk met het oog op onzen tijd dat Hamerling zijn lierdicht schreef. Waar de demon der traagheid optreedt als de prediker van het pessimisme, waar het gedrang wordt beschreven om de beurs van den duivel, waar de leer der ‘vrije liefde’ een nieuw wachtwoord wordt genoemd, waar wij het volk hooren morren of het wraak hooren schreeuwen over de onderdrukking, waar wij de roode en zwarte vaan tegen elkaar zien wapperen, volkeren en rassen zich tegen elkaar zien wapenen, - daar lijdt het geen twijfel, of Hamerling heeft gedacht aan zijn eigen tijd; zijn ervaring en zijn vrees heeft hij nedergelegd in

{==145==} {>>pagina-aanduiding<<}
deze schilderij. Bij het aanschouwen ook van die wereld vormde zich in zijn geest een beeld van den nacht. Een epos kon hij hier niet schrijven. Want die tijd is nog geen geschiedenis. De beelden staan niet ver genoeg van den teekenaar af om tot model te dienen. Hier en daar een vlak, een lijn, een gestalte die hem voorbijgleed, was alles wat hij grijpen kon. Daarom werd zijn schilderij van den nacht hier een lierdicht in dramatischen vorm en met dramatische fragmenten. De demonenwereld werd scherp geteekend, de menschenwereld in enkele lijnen geschetst. Dit geeft aan de schilderij iets fantastisch, dat echter door Hamerling's realisme voldoende wordt opgewogen. Ligt er zelfs niet realiteit, diepe realiteit, in de groepeering der demonen, die op het eerste gezicht niet veel meer schijnt dan een poëtische gedachte? Eerst zien wij het allerhoogste streven van den mensch door traagheid verlamd, dan zijn hoogere levensbehoeften ontwijd, de lagere geheel verdorven, verdierlijkt, terwijl de gramschap optreedt als de laatste aanval van koortswoede, en eindelijk weer de traagheid, de uitputting, als het eind van die krankheid, als het eerste en het laatste.
Realisme, voorzeker! Hamerling's genie deinst voor niets terug. Men heeft hem daarvan dikwijls een verwijt gemaakt; en aandoenlijk is de klacht die de dichter ergens uitspreekt, dat zijn schildering van het kwaad een zwak en ziek geslacht slechts schijnt te prikkelen; hij had niet anders kunnen denken, of een gezond gemoed en een krachtige fantasie moesten zich door de gestalten dier onreine wereld onaangenaam gestemd gevoelen en, met meer energie dan ooit, in de wereld die gestalten ontvlieden. Hij was als de knaap, die niet anders kon meenen, of, wie zijn schilderij van den Nacht had aanschouwd, zou vuriger roepen om Licht.

{==146==} {>>pagina-aanduiding<<}

Want naast het realisme van zijn genie staat het idealisme zijner ziel. Geen verwen zijn hem te zwart om den nacht te schilderen; maar in zijn laatste penseelstreek ziet gij de morgenschemering gloren. Hij voelt zich aangetrokken tot de nachtzijde der wereld, maar zooals een kind zich aangetrokken kan gevoelen door de ontzettende roovergeschiedenis waarvoor het huivert. Hij is als de zanger uit zijn eigen lied, die de menschheid beveelt al de diepten te peilen, den omvang te meten van het kwaad, van de ellende die de wereld herschept in een chaos. Hamerling is de Elia, voor wien aardbeving, stormwind en vuurvlam met huiveringwekkend geraas moeten voorbijgaan, voordat hij iets bespeurt van de zachte koelte waarin hij de stem van zijn Ideaal verneemt. Hij oordeelt dat het geslacht tot hetwelk hij moet spreken, minder gevoelig is voor den zachten indruk van het goddelijke zelf, dan voor de forscher ontroering die het gezicht eener ontgoddelijkte wereld te weeg brengt.
Zoo verklaart zich ook zijn soberheid in het schilderen van liefelijke tooneelen. Hoe gaarne zouden wij in bijzonderheden de schepping hebben zien worden van de geesten des lichts, hoe gaarne de verlossende machten, wier terugkeer de zanger verkondigt, wier tijdelijke heerschappij de Koningin van het Licht verzekert, werkend hebben zien optreden in de menschenwereld, en haar de wonden hebben zien genezen, door het onheilig zevental geslagen.
Maar die beschrijving wordt niet gegeven. Met de morgenschemering eindigt de schilderij. Zou de dichter hiermee wellicht ook hebben bedoeld, dat, in onzen tijd, de verlossende machten die hij opriep, waarheid, schoonheid, liefde, idealiteit, eigenlijk meer bestaan als aspiratie dan dat

{==147==} {>>pagina-aanduiding<<}
zij optreden in bepaalde gestalten? Niet onmogelijk, en niet onwaar!
Doch, schoon hij die verlossende ideeën niet werkend laat optreden, aan haar wederkomst gelooft hij, aan haar macht twijfelt hij geen oogenblik. Al doet hij denken aan den grooten Dante, van wien men immers met eerbiedige huivering zeide: ‘ziedaar de man die in de hel geweest is’, - boven Hamerling's ‘Inferno’ staat niet geschreven: ‘Gij die hier binnentreedt, laat alle hope varen!’ Hij daalt in zijn hel neder, niet om er een wrekende gerechtigheid te aanbidden, maar om voor het kwaad zelf te huiveren; hij treedt er uit te voorschijn, niet om een eenzamen tocht naar ‘Purgatorio’ en ‘Paradiso’ te ondernemen, maar om de kreten van verlangen en heimwee die in de diepten weerklinken, ten hemel te doen stijgen, en de geesten des lichts te roepen, te trekken naar de aarde.
De schilder der naakte werkelijkheid is tegelijk de profeet van het Ideaal. Wij begrijpen Hamerling, als hij den zanger ten tooneele voert als den idealist der toekomst. Het is het verheven zelfgevoel van den dichter dat daar spreekt. In zijn eigen reine dichterziel ligt de grond van zijn onwankelbaar geloof aan licht, waarheid, liefde, leven. Hamerling is een ethisch genie. Zijn plaats is naast de idealisten van alle tijden en alle godsdiensten, van de oude wereld en van de oude kerk. Maar in onzen tijd verdient hij een eereplaats; want waar de taal der ouden niet meer verstaan wordt, daar wordt hij begrepen. Wat hier op de losse bladen der poësie geschreven staat, moge hetzelfde zijn als wat elders op de steenen tafelen van een catechismus is gegrift. Maar hier behoeft men niet eerst te ontcijferen, alvorens het schrift te kunnen lezen.

{==148==} {>>pagina-aanduiding<<}

Wie Hamerling ontmoet, die doet als de Nero uit den ‘Ahasver’, toen deze de schaar der eerste christenen in hun spelonk ontmoette, en hij op het punt stond zich den doodsteek te geven. Die grijpt de kelk van het altaar - van welk altaar het moge wezen - en plengt een offer ‘aan de eeuwige geheimzinnige machten die tronen in de diepten van 't gemoed.’
Maar, niet gelijk voor Nero, is dit offer voor hem een toewijding aan den dood; het is een nieuwe groet aan het leven

A.G. van Hamel.







{==149==} {>>pagina-aanduiding<<}

Een historisch drama.

Der Sturz des Hauses Alba. Trauerspiel in fünf Aufzügen. Von A.S.C. Wallis.
Toen vóór eenige maanden het bovengenoemd drama het licht zag was de letterkundige wereld één en al verbazing. 't Geheim van A.S.C. Wallis toch kwam bijna te gelijk uit met het drama; ten minste kon de intrige van het stuk nog niet zijn doorgrond of de intrige van dit pseudoniem had zich reeds opgehelderd.
Een drama van een vijf- of zestienjarige! Geen wonder dat de wereld vroeg, of 't heusch waar was en dat zij zich verbaasde toen het bleek dat er niets te veel gezegd was.
Doch 't is niet met deze curiositeit, dat wij ons hebben bezig te houden. De curiositeit van een oorspronkelijk historisch drama ontstaan op onzen bodem, ontleend aan onze vaderlandsche geschiedenis is waarlijk al groot genoeg en wie er niet genoeg aan hebben mocht, die kan nog een andere curiositeit aan zijne verzameling toevoegen en met de

{==150==} {>>pagina-aanduiding<<}
handen in de lucht opmerken dat dit vaderlandsch historisch drama geschreven is in de duitsche taal.
Doch wij hebben met het stuk zelf te doen. Zei een schrijver in de Revue des deux mondes van Napoleons ‘Caesar’ sprekende dat, trots alle keizers en keizerrijken, het gebied der letteren een republiek was, wij zouden op onze beurt mogen zeggen dat, trots alle galanterie en hoffelijkheid, het gebied der letteren een vrij terrein is, waarin is noch man noch vrouw, noch jeugd noch ouderdom. Zijn er redenen te over, om op dit kunstgewrocht bijzonder de aandacht te vestigen, wij zullen het doen met al den ernst, die het stuk zelf ons oplegt en beginnen met het te toetsen aan de eischen en wetten der dramatische kunst.
Ten einde tot een billijke waardeering van het vóór mij liggend drama te geraken, stel ik mij twee vragen ter beantwoording. 1. Behoort der Sturz des Hauses Alba tot het hoogste genre van dramatische poezie? 2. Beantwoordt het volkomen aan de eischen, die aan het genre gesteld moeten worden, waartoe het stuk behoort?

I.

De eerste vraag zal waarschijnlijk door velen aanstonds bevestigend worden beantwoord. ‘Der Sturz des Hauses Alba’ is immers eene historische tragedie en dit genre zien velen voor het hoogste genre aan op dramatisch gebied. Voor een zeer hooge waardeering van het historisch drama als zoodanig bestaat reden te over. De drama's toch, die zich niet op geschiedkundig terrein bewegen; maar hunne stof putten uit de dagelijksche toestanden van het gewone, burgerlijke leven, hebben tengevolge van de trivialiteit,

{==151==} {>>pagina-aanduiding<<}
waarmee deze onderwerpen behandeld worden, een slechten naam verkregen; en met het oog daarop laat het zich verklaren dat men gemeend heeft alleen in den grooten strijd des menschdoms, waarvan de geschiedenis spreekt, een waardig onderwerp voor de poëzie van den dramaschrijver te kunnen vinden.
Inderdaad, de historie van het zoogenaamd burgerlijk drama is verre van bemoedigend; daar dit genre gewoonlijk aan het ontzettendste proza lijdt. De vraag is dus, of het proza van dit genre van dramatische poëzie onvermijdelijk in het wezen daarvan ligt, dan of de gebreken van het burgerlijk drama slechts de gebreken zijn van het tijdvak, waaraan het zijn ontstaan heeft te danken. In het eerste geval zou zonder eenigen twijfel aan het historisch drama de eerepalm moeten geschonken worden. Om hierin tot zekerheid te komen, wil ik een enkelen blik op de geschiedenis van het burgerlijk drama werpen, op de verschillende verschijnselen van dit genre zoowel als op de oorzaak van zijn ontstaan. Een minder bekend geschrift van den bekenden letterkundige H. Hettner, ‘das moderne drama’ getiteld, kan ons hierbij groote diensten bewijzen.
Het burgerlijk drama van den jongsten tijd ontstond in Engeland en Frankrijk te gelijker tijd. Dit was het natuurlijk gevolg van den geheel veranderden toestand van het burgerlijk leven sinds den val van de bevoorrechte standen. Door de revolutie verloor in Engeland de romanpoëzie haar hechtsten grondslag. Van nu aan was de geheele engelsche literatuur en met name het drama, afstand doende van al de bekoringen eener dichterlijke tooverwereld, eenvoudig zedeschildering. Als onmiddelijke uit-
{==152==} {>>pagina-aanduiding<<}
drukking van deze prozaïsche gezindheid ontstonden de zedekundige tijdschriften van Steele en Addisson en de daarmee samenhangende engelsche familieromans. Ook bij de tragedie werd zedelijke verbetering het doel. Niet anders dan dit had Georg Lillo in het jaar 1731 op het oog, toen hij zijn ‘koopman van Londen’ schreef. De moraal van dat geheele stuk komt hierop neer: ‘Vermijdt overspelige vrouwen, daar zij even valsch als schoon zijn.’
In Frankrijk had hetzelfde proces op het gebied van het drama plaats. Daar stonden, na Molière, Destouches en Nivelle de la Chaussée op, wier drama's alleen zedelijke oogmerken hadden; de laatste vond zelfs het ontzettende genre van de comédie larmoyante uit, een genre, dat weer in Duitschland navolging vond, waar het door de vrouw van Gottschedd, den aanbidder der fransche klassieken ingevoerd werd en Gellert niet alleen zijne ‘Zärtliche Schwester’ dichtte, maar zelfs een geschrift tot verdediging- van het genre vervaardigde. Lessing en Diderot waren de eersten, die uit een hooger dramatisch gezichtspunt de gebreken van dit genre inzagen. Met dezelfde kracht, waarmee hij in zijne ‘Hamburgsche dramaturgie’ de stijve vormen der fransche klassieken aantastte, bestreed hij zoowel den engelschen als den franschen vorm van het burgerlijk drama. Hij begreep dat de tragedie de criminalistische tint moest afleggen en dat het burgerlijk drama zich bepalen moest tot den zedelijken kring der familie. In zijn Sara Sampson toonde hij zelf, wat hij daarin vermocht. En toch ook bij Lessing grijpt ons nergens het echt tragische van diepe naturen aan. Zelfs bij hem loopt nog alles uit op de meest alledaagsche moraal. Sara Sampson en Emilia Galotti draaien zich enkel om het uitwendig gebod van de

{==153==} {>>pagina-aanduiding<<}
maagdelijke kuischheid en zelfs Nathan de Wijze is in den grond niet anders dan een zedepreek over de verdraagzaamheid.
En nu de familie-tooneelstukken van Schröder, Iffland en Kotzebue! Het is waar, deze stukken hebben ééne goede eigenschap, dat zij ontleend zijn aan het nationale leven; vandaar, dat zij de groote menigte aangrijpen. Doch wat zij voorstellen is geene verheerlijkende poëzie, maar de moedernaakte werkelijkheid zelf. Een bankroet, de komst van een rijken neef uit Amerika, die de schulden betaalt, en dergelijke recht huiselijk populaire gebeurtenissen maken het fonds dier drama's uit. Geen wonder dat de vertegenwoordigers der romantische school, die geboren critici, bitter den draak staken met deze soort van dramatische kunst. Tieck gaf in zijn ‘Gelaarsde Kat’ een onvergelijkelijke satyre op het tooneel te Berlijn en op de smakelooze richting, door Iffland en Kotzebue voorgestaan. En A.W. Schlegel dichtte zijn ‘Ehrenpforte und Triumphbogen für den Theater-präsidenten von Kotzebue.’ waarin o.a. deze regelen voorkomen:

Du bist unser Herzen Mann 
Der uns recht errathen kann. 
Reden, Thränen kannst du schreiben, 
Wie wir sie zu Hause treiben, 
Dass wir bei der Lampen Schein 
Glauben, ganz wir selbst zu sein. 
Das kann Niemand so wie Du 
Allerliebster Kotzebue! 


En waarlijk voor zulk eene bespotting bestond reden. Wanneer het burgerlijk drama ons niets anders kon schenken, dan die jammerlijke, armzalige huisbakken tooneelen,

{==154==} {>>pagina-aanduiding<<}
zooals Kotzebue ze beschrijft, dan ware het beter dit geheele genre uit het rijk der poëzie te verbannen. Merkwaardig zijn o.a. de volgende woorden uit een gedicht, dat tegenover het historisch drama die ploertig burgerlijke tooneelen verdedigt. Het is een samenspraak tusschen de voorstanders van de beide genres.

‘Was? Es dürfte kein Cäsar auf Euren Bühnen sich zeigen, 
Kein Achill, kein Orest, keine Andromachee mehr?’ 
Nichts! Man siehet bei uns nur Pfarrer, Commerzienräthe, 
Fähndriche, Sekretärs oder Husarenmajors. 
‘Aber ich bitte dich, Freund, was kann dieser Misère 
Groszes begegnen, was kann groszes denn durch sie geschehn?’ 
Was? Sie machen Kabale, sie leien auf Pfänder, sie stecken 
Silberne Löffel ein, wagen den Pranger und mehr. 
‘Woher nehmt Ihr denn aber das grosze gigantische Schicksal, 
Welches den Menschen erhebt, wenn es den Menschen zermalmt?’ 
Das sind Grillen! Uns selbst und unsre gute Bekannten, 
Unsren Jammer und Noth suchen und finden wir hier. 


Nog eenmaal, tegenover zulk eene opvatting van het wezen van het burgerlijk drama, waarbij das grosze gigantische Schicksal, welches den Menschen erhebt, slechts als een gril beschouwd wordt, heeft de voorstander van het historisch drama het grootste recht, wanneer hij zijn genre als het hoogste op het gebied van het drama aanmerkt en aan dat burgerlijk drama zelfs den naam van poëzie weigert te schenken. Doch zou inderdaad het burgerlijk drama tot die jammerlijke gewone of huistooneelen begrensd zijn, zooals wij bij Iffland en Kotzebue aantreffen. Op zichzelf is het burgerlijk drama een drama gelijk elk ander, alleen met dit onderscheid, dat het zijne helden niet aan de tronen van vorsten of aan de belangrijke momenten der

{==155==} {>>pagina-aanduiding<<}
geschiedenis ontleent, maar in de lagere kringen van het leven, onder natuurlijke en eenvoudige toestanden. Het ontstaan van het burgerlijk drama valt dus eigenlijk samen met den aanvang der nieuwere geschiedenis, omdat de nieuwere tijd, tegenover de oudheid en de middeleeuwen, de waarde van elk individu, de erkenning van het zuiver menschelijke in allen zonder onderscheid van stand of rang als beginsel heeft verkondigd. Niet alleen koningen en vorsten, niet alleen helden en halfgoden maar elk mensch, de nederigste burger is niet uitgezonderd, heeft zijn lot. Of zouden slechts de grooten der aarde een lot hebben van eenige beteekenis? Zou er geen gigantisch Schicksal zijn in den nauwen kring van huiselijke toestanden? O! Dombey and Son! Wordt bij lichamelijke smarten, die ons geheele wezen doortrekken, dikwijls niet de onzichtbaarste zenuw het gevoeligst aangedaan? Als wij ons niet laten verblinden door den schijn, wat diep tragische toestanden zijn er dan niet te bespeuren in het voor de wereld verborgen uit- en inwendig leven van duizenden rondom ons! Wij kunnen ons begrijpen dat er een tijd is geweest, waarop men bij voorkeur op de tragische toestanden van de grooten der aarde lette. Op hen toch valt aller oog. Zij zijn inderdaad met hun doorworsteld lijden vaak de spil geweest, waarom de wereldgeschiedenis zich bewoog. Doch bieden die kleinere, enger begrensde toestanden, door welke slechts het lot van familën wordt beslist, niet dikwijls nog ruimer stof voor de tragedie aan? Wat mateloos lijden wordt er niet in stilte, in het verborgene, door tallooze individuen doorstaan! Wat onverzoenbare toestanden, wat vreeselijke worstelingen worden er niet door duizenden, onbekend bij de

{==156==} {>>pagina-aanduiding<<}
wereld, doorleefd! En dan zou de dramaschrijver uit dat oneindige rijke leven van strijd en lijden niet mogen putten? Hij zou òf verplicht zijn zijne helden alleen onder de hooge kringen der samenleving te kiezen òf, wanneer hij tot de lagere afdaalde, slechts de buitenzijde van het leven in zijne tooneelen aanschouwelijk mogen maken! Gelukkig de dichter, die hooger staat, die eene diepe opvatting van het menschelijk leven door middel van het historisch drama verkregen heeft, maar die nu ook die diepere opvatting weet toe te passen op zijne behandeling van het innerlijk leven en lijden van den nederigsten en eenvoudigsten mensch. De dichter, die de tragische conflicten van het werkelijke leven, dat ons omringt en waaraan wij zelven deel hebben, weet weer te geven, staat naar mijne meening hooger dan de historische dramaticus. Meer nog dan deze spreekt toch gene tot ons hart. Meer nog dan deze kan hij ons doen gevoelen, wat mensch te zijn beteekent. Zijne helden staan niet in een nimbus boven ons hoofd, niet met een stralenkrans van bovennatuurlijk licht zijn zij omgeven; maar zij zijn menschen van gelijke beweging als wij; hun smart en hun strijd, hunne hartstochten en aandoeningen zijn de onze.
Gaan wij de geschiedenis der dramatiek na, dan zien wij ook hoe zelfs de grootste dichters deze diepe opvatting van het burgerlijk drama hebben gekend. Zelfs de grootste dichter van historische tragediën, Shakespeare, heeft zijn Romeo en Julia, zijn Othello, zijn King Lear gedicht. Dit zijn geene historische drama's; maar het eerste stuk is de natuurlijke geschiedenis van de liefde, het tweede de physiologie van de jaloezie, het derde het oordeel over de beleediging van den zedelijken familiegeest. En zou dan de moderne tijd geene

{==157==} {>>pagina-aanduiding<<}
onderwerpen meer aanbieden van genoegzaam tragisch belang, om in een drama te worden behandeld? Maar missen we dan thans de diepten van het leven? Zouden we thans gedwongen zijn op de oppervlakte van uitwendige gebeurtenissen ons in het drama te bewegen? Doortrekt niet één groote diepe smart al onze zedelijk maatschappelijke toestanden? Kennen wij thans niet meer dan ooit de worstelingen van innerlijke karakterontwikkeling; vormen onze sociale toestanden geen bodem, die aan alle zijden door vulkanen is ondermijnd en welke smartelijke hartverscheurende geheimen zijn er voor hem, die wrat dieper ziet, te ontdekken in zoo menigen huiselijken kring, die alleen maar schijnbaar gesloten blijft? Of zou het een zeldzaam verschijnsel zijn in onzen wondervollen tijd met zijn geweldigen strijd over de beginselen des levens, dat de ontwikkelde man, schijnbaar omringd door de vriendelijke leden van zijn gezin, toch alleen stond in dien strijd, onbegrepen door de zijnen; ja dat datgene, wat voor hem persoonlijk een bron van oneindige vreugde was, door eene omgeving vol bekrompenheid en vooroordeel een eeuwigdurende bron voor hem werd van ondragelijken strijd en lijden? Meer dan ooit zijn zulke toestanden, verborgen voor het oog der wereld en ter wille van de wereld met een schijn van geluk bedekt, in onze dagen aan de orde. En dan zou het drama in onze hedendaagsche toestanden geen genoegzame stof vinden voor zuivere tragiek! Ja, dichters! put maar uit die oneindig rijke bron, maar wat we u bidden, put uit de diepte en stelt u niet met de oppervlakte tevreden. Daarmede kunt gij mogelijk de massa winnen, maar hen, die de diepten van het leven bij ervaring kennen, kunt gij daarmede niet bevredigen. Een ander genre van

{==158==} {>>pagina-aanduiding<<}
poëzie, de roman, bewijst genoegzaam dat men ook bij het volkomen zuiver in acht nemen van de schoonheidswet de innerlijkste en geheimste gemoedstoestanden van onzen eigen tijd aanschouwelijk kan maken. George Sand, Bulwer en Auerbach toonen dat in hunne sociale romans. Hoeveel te meer moet dan niet het drama, dat uit zijn aard meer dan eenig genre van poëzie reproductie moet zijn van het schouwtooneel der wereld, de innerlijke kern van het tegenwoordig leven en lijden der menschheid vóór oogen stellen!
Nagenoeg te vergeefs zullen wij echter in de hedendaagsche dramatiek deze produkten zoeken. Een enkel stuk van Grillpalzer, ‘der Erbförster’ van Otto Ludwig, ‘Richard Savage’ van Gutzkow en ‘Maria Magdelena’ van Hebbel zijn de voornaamste, die althans min of meer beantwoorden aan het ideaal van een burgerlijk drama. Wel ontbreekt het niet aan een menigte drama's, die niet anders bedoelen dan navolging van het leven en die er op berekend zijn, de toeschouwers een paar uren bezig te houden, zooals de stukken van Raupach, Birchpfeiffer, e.a. doch de meeste tragediën van hooger kunstwaarde zijn en blijven van historischen aard. Bevreemden doet ons dit niet. Want een treurspel te geven, dat in alle opzichten voldoet aan de eischen der kunst, dat de innigste gevoelens van het tegenwoordig levend geslacht zuiver aanschouwelijk maakt, is een moeielijk werk. Daartoe moet den kunstenaar een grondige kennis van het tegenwoordig zoo rijke leven ten dienste staan. Behalve, dat hij dichter moet zijn, moet zijn geest op echt wijsgeerige wijze in zich hebben opgenomen al de problemen, die op elk gebied van het leven en in ieder vak van wetenschap den nadenkenden mensch thans

{==159==} {>>pagina-aanduiding<<}
bezighouden en ontroeren. En terwijl hij deze problemen in zich heeft samengevat, moet hij als wijsgeer daarin een hoogere eenheid hebben gevonden en als kunstenaar deze geheel beheerschen. Geen wonder dat de dichters dan ook grijpen naar historische stoffen, waarin zij toch immers ook het tegenwoordig denken en leven kunnen verwerken en die zij toch ook als een spiegelbeeld aan het thans levend geslacht kunnen vóór oogen houden. Geen wonder, dat de jeugdige kunstenaar, die in zich het dichterlijk vuur voelt branden, die zich bewust is, dat hij tot zijn volk en tijd door werken der fantaisie kan spreken, niet wachten kan met zijn voortbrengend talent, totdat hij het gansche tegenwoordige denken en leven in zich hebbende opgenomen met Goethe kan zeggen:

So schreitet in dem engen Bretterhaus 
Den ganzen Kreis der Schöpfung aus. 
Und wandelt mit bedächt'ger Schnelle 
Vom Himmel durch die Welt zur Holle. 


Geen wonder nog eenmaal dat ook onze Wallis het hoogste op het gebied van het drama nog niet kon leveren; maar zich den nederiger vorm van het historisch drama heeft gekozen.


II.

Ik noemde daar het historisch drama een nederiger vorm. Niet alsof het historisch drama minder gebonden zou zijn aan dezelfde hooge eischen en wetten der kunst. Integendeel de historische tragedie moet echte tragedie zijn en blijven. Dit wil ik thans aantoonen en op hare wetten wijzen. Te noodzakelijker mag dit geacht worden, daar men

{==160==} {>>pagina-aanduiding<<}
in den loop des tijds hierover zeer uiteenloopende theoriën gehad heeft, die haar schadelijken invloed op de samenstelling der historische drama's hebben uitgeoefend. Eerst dan, wanneer wij ons die vaste wetten en die dwaalwegen der historisch-dramatische kunst hebben herinnerd, zullen wij ook in staat zijn het drama van Wallis aan een zuiveren toets te onderwerpen.
Men is zich in Duitschland, vooral in navolging van Schiller, theoretisch en practisch op het historisch drama gaan toeleggen. Shakespeare mocht reeds voor alle tijden het eeuwig geldend voorbeeld van historische dramatiek hebben gegeven 1), in Duitschland was Schiller de schepper van het geschiedkundig drama. In zijn proloog voor Wallenstein spreekt Schiller het uit, hoe de kunst verplicht is een hoogere vlucht te nemen:

Und jetzt, an des Jahrhunderts ernstem Ende 
Wo selbst die Wirklichkeit zur Dichtung wird 
Wo wir den Kampf gewaltiger Naturen 
Um ein bedeutend Ziel vor Augen sehn, 
Und um der Menschheit grosze Gegenstande, 
Um Herrschaft und um Freiheit wird gerungen, 
Jetzt darf die Kunst auf ihrer Schattenbühne 
Auch hoheren Flug versuchen, ja sie musz 
Soll nicht des Lebens Bühne sie beschämen. 


Van die overtuiging uitgaande, dichtte Schiller zijne historische tragediën en zocht hij ter voldoening zijner

{==161==} {>>pagina-aanduiding<<}
Muse in de geschiedenis de stof voor zijn dichterlijken arbeid. Zoo ontstonden zijn Wallenstein, zijn Maria Stuart, zijn Jonkvrouw van Orleans, zijn Wilhelm Tell. Door dit hooge voorbeeld opgeroepen, ontwaakte er sedert dien tijd in Duitschland inderdaad eene passie voor het historisch drama. Doch niet alleen waren de leerlingen niet in staat op te klimmen tot de hoogte, waarop de meester stond; maar allerlei valsche theoriën omtrent het wezen van het historisch drama waren de oorzaak van het ontstaan van de treurigste produkten in dit genre.
De romantische school, in andere opzichten Schiller alles behalve genegen, dweepte met den kunstvorm, waarvan hij de schepper was; doch zij kwam met eene eigenaardige theorie omtrent het historisch drama te voorschijn, die er veel toe heeft bijgedragen, dat de verwarring op dit punt vermeerderd werd. Schlegel en Tieck, die over het algemeen zulk een juisten blik in het wezen der poëzie wisten te slaan, zagen het historisch drama onvoorwaardelijk voor het hoogste genre aan, ja zelfs Tieck, die onder de romantikers nog de meeste dichterlijke gave had, dacht er in allen ernst aan de Duitsche geschiedenis in een cyclus van historische tragediën te behandelen; een plan, dat wel niet werd volvoerd, maar waaraan zich toch Raupach, Immermann, Grabbe, Laube, Griepenkerl e.a. in hunne historische drama's hebben aangesloten. In die beschouwing van Tieck ligt de grondfout van de behandeling van dit genre van poëzie, zooals dat ook door anderen is toegepast; en des te meer moet daartegen gewaarschuwd worden, omdat ook andere theoretici in de kunst haar met nog meer ijver hebben voorgestaan en daardoor een zeer nadeeligen invloed hebben uitgeoefend op de dramatische kunst. Zoo

{==162==} {>>pagina-aanduiding<<}
werd in de dramaturgische jaarboeken van Rötscher van het jaar 1847 de eisch gesteld, de geheele wereldgeschiedenis te dramatiseeren en Julius Moser beschouwde het als de taak van den dramatischen dichter, dat hij als referent van het tooneel het geheele proces der wereldgeschiedenis aan het publiek moest voordragen.
Men behoeft, dunkt mij, niet veel begrip te hebben van het wezen der tragedie, om in te zien, dat een drama, naar zulk een beschouwing vervaardigd, geheel zijn tragisch karakter verliezen moet. Wat kan ons toch in de poëzie de geschiedenis als geschiedenis schelen? Het is dezelfde onnoozele fout, die men in den historischen roman telkens terugvindt. Zoodra deze de bepaalde bedoeling heeft, in den vorm van een roman slechts geschiedenis te doceeren, gaat alle mogelijke kunstwaarde verloren. En toch op hoevele voortbrengselen van dien aard kunnen onze dagen ons wijzen! Geschiedenis en poëzie beiden mochten wel een eeuwig edikt uitvaardigen, om dit halfslachtig genre buiten hare grenspalen te sluiten.
Doch zoo dan de geschiedenis niet mag wezen het doel van het historisch drama, in welke verhouding moet dan de dichter zich tot de geschiedenis plaatsen? Een woord van Lessing kan ons hier waarschijnlijk op den weg helpen: ‘De dichter,’ zegt hij ergens, ‘heeft de fabel noodig, niet omdat zij juist zoo geschied is; maar omdat hij haar voor zijn tegenwoordig doel niet beter zou kunnen uitdenken,’ m.a.w. ‘de dichter is niet de slaaf van de geschiedenis, maar omgekeerd, de geschiedenis staat in den dienst van den dichter.’ Ook Hebbel drukt het zeer juist uit, als hij zegt: ‘de geschiedenis is voor den dichter slechts een voertuig tot belichaming van zijne beschouwingen en begrippen.’

{==163==} {>>pagina-aanduiding<<}

Wat toch zoekt de mensch altijd in de poëzie? Wat zoekt hij ook in het historisch drama? Ik geloof voor alle dingen, objektiveering van eigen denken en gevoelen. Wat in de diepten van ons eigen gemoed schuilt, wat wij voor ons zelven dikwijls niet durven bekennen, veel minder openlijk uitspreken, al die geheime gevoelens en gewaarwordingen, die stormen en aandoeningen, die in ons woelen en werken, wil de mensch, dat de dichter voor hem in schoone vormen uitspreke. Het historisch drama moet dus eveneens spreken tot ons gemoed, het moet aan onzen eigen tijd een spiegel voorhouden. Vandaar, dat uit de geschiedenis alleen zulke onderwerpen voor dramatische behandeling geschikt zijn, als in het innigst verband staan tot de stemming en behoefte van onzen eigen tijd. En van daar, dat elk drama, dat uitsluitend geschiedenis beöogt, doodgeboren is. De eerste wet van het historisch drama is derhalve zonder twijfel deze: Het moet uit het hart van onzen eigen tijd zijn gegrepen. Eeuwige voorbeelden voor dit algemeen menschelijke in de historische dramatiek blijven de Coriolanus en de Hamlet van Shakespeare, de Fiesko en Wallenstein van Schiller, de Tasso en Egmont van Goethe; en van de nieuwere duitsche tragedies, kunnen zeker hiernevens genoemd worden ‘der Fechter von Ravenna’ van Friedrich Halm en Grillparzer's ‘Sappho en Medea.’ Om een voorbeeld te noemen, hoe getrouw schetst Goethe zijn Tasso naar de geschiedenis, waar deze ten gevolge van eene ongelukkige liefde voor Leonore, de zuster van den hertog van Ferrara, na eerst door het hof bewierookt te zijn geweest, de heftigste tegenkanting ondervindt. Met welk eene waarheid schetst hij den held der geschiedenis zooals zijne rede

{==164==} {>>pagina-aanduiding<<}
door de zwartste en somberste denkbeelden is beneveld, denkbeelden, die o.a. in die bekende alleenspraak zoo uit het diepst van zijn pijnlijke levenservaring oprijzen:

Ich soll erkennen, dasz mich niemand haszt, 
Dasz niemand mich verfolgt, dasz alle List 
Und alles heimliche Gewebe sich 
Allein in meinem Kopfe spinnt und webt! 


En toch is het blijkbaar Goethe om meer te doen, dan om het getrouw wedergeven van de lijdensgeschiedenis van den grooten Italiaanschen dichter. In Tasso komt niet minder het algemeen menschelijke tot zijn recht, en Goethe beschrijft in diens lijdensgeschiedenis tevens een bladzijde uit het leven van allen, die, hoewel om hunne gaven toegejuicht door eene hen omringende menigte, toch alleen staan, omdat de diepte van hun wezen door niemand uit hun kring kan worden gepeild.
Niet anders is het met Halm's ‘Fechter von Ravenna.’ Echt historisch en daarom tijdelijk is de strijd tusschen Rome en Germanië, die in het beeld van de gevangen duitsche vorstin te Rome aanschouwelijk gemaakt wordt; maar eeuwig is de moedersmart van Thusnelda over haar zoon, die zijn vaderland moest wreken, maar die tot den rang van gladiator is afgedaald. Of om een voorbeeld te ontleenen aan een ander genre van poëzie, den historischen roman, die natuurlijk aan dezelfde wet is gebonden: hoe tintelend van waarheid en natuur wordt door Scheffel in diens Ekkehard het kloosterleven van St. Gallen beschreven en toch ook bij alle historische getrouwheid hoeveel echt menschelijks en eeuwigs ligt er niet in de verschillende karakters dier kloosterlingen, in wie wrij ons zelven kunnen wedervinden! En

{==165==} {>>pagina-aanduiding<<}
wederom, wanneer wij het historisch epos van Hamerling, den Koning van Zion, lezen, dan moge de geïdealiseerde Jan van Leiden een aesthetische fout zijn, de geheele toestand der Wederdoopers is niet alleen zuiver geschiedkundig; maar ook wanneer wij die losbandige vrijheidstaal van de communisten dier dagen in de gespierde woorden van Hamerling hooren, dan is het alsof we de voorstanders der hedendaagsche commune en internationale hoorden.
Is het derhalve voor het historisch drama eene eerste wet, dat de dichter spreekt tot zijn tijd, zijn volk en de hem omringende behoeften; een andere vraag, die zich hier nog voordoet, is deze: hoe moet hij zich plaatsen tegenover de geschiedenis? Mag hij daarvan gebruik maken, zooals hij wil? Mag hij willekeurige verandering daarin maken, al naar het hem behaagt? Deze vraag wordt door Hettner in zijn aangehaald geschrift bepaald ontkennend beantwoord. ‘De dichter,’ zoo zegt hij, ‘gevoelt zich immers daarom slechts door deze en gene karakters en gebeurtenissen aangegrepen en tot de dichterlijke verwerking van deze opgewekt, omdat zij in waarheid met hem verwant zijn, d.w.z. omdat hij daarin zijne eigene gedachten en gevoelens ziet afgebeeld en belichaamd. Daarom mag de dichter onder geen enkele voorwaarde willekeurig tornen aan het innerlijk wezen der van buiten ontleende stof. Hij had het recht van vrije fantazie. Waarom heeft hij zich vrijwillig de boeien aangelegd, als de geschiedkundige feiten hem niet aanstonden? De historische tragedie dicht evenmin als de historische roman iets nieuws en vreemds in de geschiedkundige voorvallen in; zij dicht alleen helder en voor allen openbaar die poëzie er uit die er in ligt; maar sluimert en door de schijnbaar toe-
{==166==} {>>pagina-aanduiding<<}
vallige omgeving verduisterd wordt. De historische poëzie is geen pêle mêle van geschiedkundige daadzaken en vrije vinding, zij is geen waarheid en poëzie doorelkander; maar zij is geheel waarheid en geheel poëzie.’
Alzoo Hettner en inderdaad wij moeten het hem toegeven. Even weinig als 't den dichter past, zijne historische drama's te verlagen tot een cursus over geschiedenis, evenmin mag hij willekeurig de geschiedenis geweld aandoen. Ook dit is een klip, waarop vele dramatische en alle andere historische dichters verzeild zijn. Zelfs Goethe en Schiller zijn er op gestrand. Goethe's Egmond is in strijd met alle geschiedkundige herinneringen en ook Schiller liet zich veel te veel door zijne fantazie tot willekeurigheden verleiden.
Doch de historie moet toch geïdealiseerd worden, zoo wordt er gezegd. Naar mijne overtuiging behoeft dat niet. Werkelijk tragische historische personen zijn uit hunnen aard voor tragische behandeling geschikt. En wil men idealiseeren, men doe het althans niet zoo, dat de held in een gansch ander daglicht vóór ons sta, dan de geschiedenis hem leert kennen; maar plaatse dan liever naast dezen held een verdicht nevenpersoon. Hoe schoon ook Hamerlings werken mogen zijn, zijn Jan van Leiden, uit de geschiedenis als een blind kampioen voor het communisme dier dagen bekend, is onkenbaar geworden, waar de dichter hem teekent als een waar profeet, die door de macht van zijn woord de woeste geesten bezweert. Op die wijze de oude helden te verkappen en te idealiseeren is nimmer de roeping der kunst. Uit de feitelijke geschiedenis moet zij de poëzie dichten.
Aan twee wetten is dus het historisch drama gebonden.

{==167==} {>>pagina-aanduiding<<}
Het moet de hartader van onzen eigen tijd treffen, maar tegelijk zich getrouw aan de geschiedenis houden. Eerst dat drama, hetwelk aan deze beide voorwaarden voldoet, is volkomen. Hoe moeielijk het is, dezen tweeledigen eisch te vervullen, kan de geschiedenis der dramatiek voldoende bewijzen. Door al te zeer getrouw te willen zijn aan de historie, krijgt het drama zoo ligt den schijn van louter in den dienst der geschiedenis te staan; men doet dan zoo licht te kort aan het eeuwig menschelijke, dat er niet minder een onmisbaar deel van vormt. En aan den anderen kant, hoe gemakkelijk verzeilt de dichter niet op de klip van willekeurige afwijking van de geschiedenis, van idealiseering of moderniseering harer helden, wanneer het hem bovenal te doen is om te spreken tot zijn volk en zijn tijd.
Toetsen wij thans het voor ons liggend drama: ‘Der Sturz der Hauses Alba,’ aan hetgeen wij als het wezen der historische tragedie leerden kennen.
Gelukkig, dat wij bij dit oordeel over Wallis' eersten arbeid reeds van eene vergelijking kunnen uitgaan. Ook haar tweede drama ‘Johann de Witt’ ligt reeds vóór mij en hoewel het mij bij deze beschouwing niet om dit jongste geschrift te doen is, zoo verblijdt het mij toch, dat ik in staat ben geweest het met haar eerste werk te vergelijken, vooral omdat het nog meer licht kan verspreiden over de vraag, in hoever de schrijfster aan de wetten der historische dramatiek getrouw is. Wanneer wij namelijk de beide drama's van Wallis' hand vergelijken, dan blijkt het reeds bij eene eerste oppervlakkige lezing, dat zij in den ‘Johann de Witt’ veel meer aan de geschiedenis getrouw is gebleven dan in ‘der Sturz des Hauses

{==168==} {>>pagina-aanduiding<<}
Alba.’ Het eerste handboek het beste over vaderlandsche geschiedenis hebben we maar op te slaan, om alle bijzonderheden terug te vinden, die wij in het drama ‘Johan de Witt’ vermeld vinden, van den mislukten aanslag der vier moedwilligen op het leven van den Raadpensionaris af, tot Willem Tichelaar en Verhoeff, de kwaadaardige opstekers en aanhitsers van het volk, en den afgrijselijken moord toe, - niets is hier vergeten. De historie is zoo getrouw mogelijk op den voet gevolgd. Of de karakters van de Witt en Willem III eene getrouwe afdruk van de geschiedenis zijn betwijfel ik. Elders hoop ik dit te onderzoeken. Overigens is het drama zuiver geschiedkundig. Anders is het met het eerste drama. Alva's karakter moge historisch getrouw zijn geschilderd, de geheele omgeving is zoo ongeschiedkundig mogelijk. De figuur van Annette, de heldin van Haarlem, die de onverschilligheid van een deel harer medeburgers door woord en voorbeeld bestrijdt, is blijkbaar aan de bekende Kenau Hasselaar ontleend. Inderdaad, die prachtige alleenspraak van Annette in het derde bedrijf van het eerste tooneel doet ons denken aan deze weduwe van aanzienlijke afkomst, die met zwaard en dolk gewapend aan het hoofd harer amazonen aan de gewichtigste gevechten deelnam.

Den Feind selbst lieben! Nein, ich will est nicht! 
Ich bin nicht so wie Du, bin voll von Hass. - 
Hass! Ziemt das Wort sich je im Frauenmunde? 
Tief, tief im Innersten der schwachen Brust, 
Da geht die Wuth in helle Flammen auf. 
Gedanken drängen sich mit Macht heran, 
Vor deren Wildheit mir der Geist erbebt. 
Ich blicke schaudernd in das eigne Herz, 

{==169==} {>>pagina-aanduiding<<}

Als blieb mir fremd was in der Tiefe gahrt. 
Die blut'gen Bilder, sind sie denn nicht mein? 
Und wenn auch blutig, sind sie denn nicht recht? 
Er mordete mein Volk. Die Besten selbst, 
Sie starben durch sein Wort. Sein Wille war's. 
Wer ihn ermordet rettet nur das Volk. - 
Doch Frauenhand, sie führt die Waffen nicht. 
Ich bin ein Weib. Weh mir, dass die Natur 
Zum Weib erschuf was männlich denkt und will. 
Ich könnt' ihn tödten. Heil'ge Rache wär's; 
Die Noth des Landes reichte mir den Stahl. - 
Was gutes wirkt, kann das Verbrechen sein? - 
Wenn dieser Arm, den Gott vielleicht erkor 
Mit schwacher Kraft zu wirken grosse That, 
Vollführte was kein Andrer unternimmt; 
Wenn ich es wagte.... Grosser Gott, mein Geist, 
Er spielt mit Blut, in wilder Leidenschaft, 
Es ist so einsam hier, so schaurig still; 
Ich muss in's freie, athmen frissche Luft, 
Und Menschen sehen, ihre Stimmen hören. 


Nog eenmaal, deze naar bloed en wraak dorstende woorden van Annette voegen nog geheel in den mond der historische heldin, ook al had de weduwe van Haarlem reeds den zevenenveertigjarigen leeftijd bereikt en al wordt Annette ons als jonge dochter voorgesteld. Doch dit laatste had ook zijn reden. Zeer spoedig toch verdwijnt in Annette de heldin, om plaats te maken voor de hartstochtelijke minnares van den onbekenden Spanjaard, in wien zij later het voorwerp van haar gruwelijksten haat, Don Friedrich zelven, ontdekt. Die ontdekking en de hartverscheurende smart daarover is zeker een der schoonste passages uit het drama. Het is bij hare tweede ontmoeting met den onbekenden, schoonen Spanjaard, dat Annette toch reeds

{==170==} {>>pagina-aanduiding<<}
in bitteren zielestrijd over hare verboden liefde, in vertwijfeling die prachtige woorden uitroept:

Der blutige Don Friedrich! Weh mir, weh! 
O Gott, verleih mir Kraft ihm zu entfliehen. 
Du, weiche von mir, denn Du riechst nach Blut, 
Und blutig ist die Hand, die mich berührt; 
Das Blut der Meinen ist's das sie befleckt. 
Entweiche mir; es grauet mir vor Dir. - 
Ein Schauder fasst mich. - Ist dies Wirklichkeit? - 
Mein Geist verwirrt sich. - Nein, es ist nur Wahn, 
Ein tolles Mährchen nur das ich geträumt. - 
Ich liebe ihn, ich liebe Alba's Sohn, 
Ich liebe meinen Feind! Wer sprach es aus? 
Bin ich es, die so rein und stolz einst war, 
Die schon den Dolch für ihn geschliffen hielt? 
Bin ich's? Es ist ein Traum, ein wilder Traum. - 
Doch Alba's Sohn, er hat vor mir gekniet. 
Er mir zu Füssen? Nein, ich fiebre nur; 
Es ist nicht wahr, ist nichts als Phantasie. 
Die Stimme die von sünd'ger Liebe sprach, 
Der Kuss der auf den Lippen mir gebrannt, 
Der Arm der mich in wilder Lust umschlang, 
's Ist alles nur ein leeres Hirngespinnst. 


Doch hoe schoon, dit alles is slechts fictie. Van de werkelijke heldin van Haarlems belegering zijn dergelijke romantische dingen niet bekend. En evenmin beantwoordt Don Friedrich uit het drama aan Don Friedrich uit de geschiedenis. Toch zijn er mogelijk een paar bijzonderheden uit diens leven aan te wijzen, waarvan de schrijfster voor haar drama gebruik heeft gemaakt. Inderdaad is er gedurende het langdurig beleg van Haarlem een tijdstip aan te wijzen, waarop het Don Frederik, den zoon

{==171==} {>>pagina-aanduiding<<}
van Alva, verdroot het beleg voort te zetten. Motley deelt dienaangaande het volgende mede:
‘Op dat tijdstip (toen binnen en buiten de vesting het reuzenspook van den hongersnood met dreigend gevaar oprees) nam de vijand het ernstig in beraad, of hij het beleg, al dan niet, zou opbreken. Don Frederik bleek duidelijk van gevoelen te zijn dat men voor de eer der Spaansche wapenen genoeg had gedaan. Het verdroot hem, zijn volk hulpeloos om zich heen te zien omkomen en hij achtte den prijs te onbeduidend in vergelijking van de levens, die hij kosten zou. Zijn vader dacht er anders over en zond Don Bernardino de Mendoza, door Frederik afgevaardigd, om zijnen vader verlof te vragen tot het opbreken van het beleg, met dit antwoord terug: “Zeg Don Frederik dat, zoo hij niet besloten is het beleg voort te zetten totdat de stad is ingenomen, ik hem niet langer voor mijn zoon erkennen wil. Komt hij in het beleg te vallen, dan zal ik zelf het komen voortzetten en mochten wij beide omkomen, dan zal de Hertogin uit Spanje daartoe overkomen.” Zulk een taal was niet dubbelzinnig en de vijandelijkheden werden met dezelfde hevigheid als vroeger hervat.’
Dit geschiedkundig feit is het eenig gegeven, waaruit de wankelende houding van den Don Friedrich in het drama kan worden verklaard. Of mogelijk een later misdrijf van Alva's zoon tegen een hofdame der koningin heeft medegewerkt tot de beschrijving der gloeiende passie van Don Friedrich voor Annette, laat ik onbeslist. Dit is zeker, de beschrijving dier passie door Wallis maakt hare bekendheid met dit feit ten hoogste waarschijnlijk. Of kan de passie met gloeiender trekken beschreven worden dan in deze woorden:

{==172==} {>>pagina-aanduiding<<}


Ich will sie sehen, will sie wiedersehn, 
Sie soll mich lieben. Auf der weiten Welt 
Muss doch Ein Wezen, wenn auch Eines nur 
Mich lieben mit derselben Leidenschaft, 
Die mir das Herz mit heisser Gluth verzehrt. 
Du ehrnes Schicksal, Einen Augenblick 
Gib mir des Glückes, Einen einz'gen nur 
Der höchsten Liebeswonne, und ich will 
Zufrieden sein, auf alles ird'sche Gut 
Verzichten........... 


Doch dat er, hoe dan ook, werkelijk edeler beginselen in Don Frederik zouden geleefd hebben, gelijk het drama ons wil doen gelooven, beginselen, die hem tot mildheid en zachtmoedigheid omtrent het ongelukkige volk stemden, daarvan weet de geschiedenis, hoe schoon het drama ze ook moge uitwerken, niets. Don Frederik heeft Haarlem meer dan eenige andere stad gemarteld en mishandeld, zoowel gedurende, als na afloop der belegering, en bekend genoeg is het dat deze bevelhebber, na een langdurige belegering en niettegenstaande de plechtigste beloften en verzekeringen, dat hij de inwoners na de overgave zou sparen, toch nog 2300 personen in koelen bloede heeft doen vermoorden, van welke zelfs een 300tal paarsgewijze rug aan rug gebonden in de Haarlemmermeer werden ver dronken. Vader en zoon beiden wilden in Haarlem een voorbeeld van gestrengheid geven, waardoor de andere steden gemakkelijker zouden te bedwingen zijn. En dan aan dezen zoon woorden in den mond te leggen als de volgende (p. 22.)

Ich bin ein Mittelding, halb bös und gut, 
In Allem halb, und nur im Unglück ganz.. 

{==173==} {>>pagina-aanduiding<<}

Gott, der Du mir der Namen Alba gabst, 
Warum nicht auch die Kraft, den Muth dazu, 
Die meinem Stamme eigen, nicht das Herz 
Des Vaters, der nicht fühlt, nicht lieben kann? 
Soll ich ein Alba sein, gib mir ein Herz 
Von hartem Stein. 


of hem als zoo gevoelig en menschelijk voor te stellen, dat hij onder den indruk zijner liefde voor Annette tot genade en erbarming gestemd is (p. 74), dit alles is in zulk een lijnrechten strijd met de geschiedenis, dat wij inderdaad niet kunnen zeggen, dat de wet van het historisch drama, het staan op geschiedkundigen bodem, in Wallis' eersten arbeid is vervuld. Voeg daar nog bij de voorstelling als stond de val van het huis van Alva in eenig verband tot de ongelukkige liefde zijner kinderen, van Don Friedrich voor Annette, van Elvire voor Vilmo, door 's vaders wreedheid vermoord, dan druischt ook deze voorstelling zoo geheel tegen de geschiedenis in, dat wij inderdaad hier op den bodem der fictie staan.
Geheel anders is het met Wallis' tweede drama. Is het geheele verloop van ‘der Sturz’ een fabel, de ‘Johann de Witt’ is veel meer geschiedkundig. Voor een oppervlakkig beoordeelaar heeft het den schijn, alsof ik nu ook het tweede drama boven het eerste stelde, doch deze schijn zal worden weggenomen, als we ons het wezen van het historisch drama herinneren, gelijk wij het straks hebben leeren kennen. Wij zagen namelijk, dat de historische tragedie nimmer zijn karakter van tragedie mag verliezen, dat het in de poëzie ons in geenen deele om de geschiedenis mag te doen zijn en dat elk historisch drama, dat

{==174==} {>>pagina-aanduiding<<}
de opzettelijke bedoeling heeft, om in den vorm van een drama een stuk geschiedenis ten beste te geven, doodgeboren is. Ook het historisch drama moet het om het eeuwige in het tijdelijke, om het algemeen menschelijke in het geschiedkundige te doen zijn. Dit is zoo waar, dat zonder eenigen twijfel het geschiedkundig drama, dat de geschiedenis opoffert aan de idee en van de historie een fabel maakt, om iets algemeen menschelijks aanschouwelijk voor te stellen, hoe tweeslachtig ook, onvoorwaardelijk hooger moet gesteld worden, dan het historisch drama, waarin men bij alle getrouwheid aan de geschiedenis het eigenlijk tragische mist. Hiervan uitgaande kan het niemand bevreemden, dat ik Wallis' eersten arbeid verre boven haar tweeden stel. Niettegenstaande menige treffend schoone passage miste ik in den ‘Johann de Witt’ het ‘packende’, het aangrijpende van de werkelijke tragedie. Jan de Witt - niemand zal dit ontkennen - is inderdaad een tragische figuur uit de geschiedenis van ons vaderland. Met de oprechtste en zuiverste bedoelingen werkende voor het heil des lands wordt deze trouwe burger in al zijn streven miskend, is hij omringd door benijders en valt hij als het beklagenswaardig slachtoffer van de verraderlijke intriges der grooten en de redelooze dweepzucht van het gemeen. Wie zal ontkennen, dat dit een uitnemend geschikt onderwerp voor tragische behandeling is? Doch is het der dichteres hier wel gelukt, het eeuwige van dit tragische lijden te doen gevoelen? Plaats naast Johann de Witt eens den ‘Tasso’ van Goethe, en gij zult het verschil ontdekken. In den Tasso grijpt u elk oogenblik het eeuwig menschelijke van de smart in dezen dichter aan; Goethes gedachten zijn niet alleen uit

{==175==} {>>pagina-aanduiding<<}
zijn historischen held maar ook uit den gemoedstoestand van elk miskend genie geput. Het zielelijden van den Raadpensionaris heeft dat algemeen menschelijk karakter niet. In zijn gesprek met Bacherus zijn vertrouweling, (4e Bedrijf 1e tooneel), komt veel voor van sombere voorgevoelens, van droomen en profetische gebeurtenissen; maar daar, waar hij aan den boezem van dezen vertrouwden vriend zijn vol gemoed had kunnen uitstorten over de diepe ellende van zijne miskenning, of een aangrijpenden monoloog had moeten houden over het tragische van zijn lot, hooren we hem slechts zeggen:

‘Nun diesz ist 
Die alte bittre Lehre: ‘Baue nicht 
Auf Menschendank und Treue.’ 


Deze gemeenplaats had niet moeten gezegd zijn, maar had moeten tastbaar gemaakt worden in de tragische figuur zelve. En ook na dit gesprek met Bacherus vervloeit weder alles in het zuiver historische.
Ik maak de jeugdige schrijfster hiervan geen verwijt. Want om den tragischen gemoedstoestand van Jan de Witt tot zulk een algemeen menschelijk karakter van lijden te verheffen, als Goethe in zijn Tasso vermocht te doen, daartoe behoort een persoonlijke ervaring van de menschenwereld, zooals Wallis op haren leeftijd nog niet kan bezitten. De vraag is dan ook nu maar alleen, welk der beide drama's het meest aan de eischen der historische tragedie voldoet. En dan, ook bij alle gemis van zuiver geschiedkundige toestanden, bij de volle erkenning, dat de schrijfster zeer willekeurige veranderingen in de historie heeft gemaakt en aan hare fantazie te ruim spel heeft gelaten voor eene

{==176==} {>>pagina-aanduiding<<}
historische tragedie, als tragedie staat ‘der Sturz’ onbetwistbaar boven de ‘Johann de Witt’.
Bij Wallis' eerste drama toch gevoelen wij op elke bladzijde den polsslag van ons eigen leven kloppen, gevoelen wij, dat het hier geldt eene tragedie van het menschelijke hart. Vergis ik mij niet, dan heeft Wallis in dit drama aanschouwelijk willen maken het tragisch lijden der liefde, een lijden, door den wreedsten vader veroorzaakt en in zijne gevolgen zich op dien vader wrekend. Dit toch is naar mijne zienswijze de hoofdidee van het drama van Wallis. Zij heeft Alva ten tooneele willen voeren en nog eenmaal in hem den tyran willen aanschouwelijk maken, die in zijne huiselijke verhoudingen even streng en onverbiddelijk wreed was als daar buiten. Het zal toch der kritiek wel nimmer gelukken het beeld van Alva in een ander daglicht voor te stellen, dan de traditie heeft gedaan. Wel moeten wij bij de beoordeeling van Alva's persoon in aanmerking nemen de wreedheid, die aan het gansche tijdvak eigen was en mogen wij niet vergeten, dat wij Hollanders ons in dien strijd dikwijls aan dezelfde barbaarschheid schuldig maakten; maar onze wreedheid was hartstocht, die van Alva koele berekening, ijskoude, ongevoelige gestrengheid.
Motley zegt in zijn Opkomst der Nederlandsche Republiek: ‘Het karakter van den Hertog van Alva, zoover de Nederlanden betreft, gelijkt op eene karikatuur. Als een gewrocht der verbeelding zou het wanstaltig schijnen; doch zelfs die stoutmoedige historische twijfelzucht, die er behagen in schept het oordeel der eeuwen omver te stooten en namen, sedert onheugelijken tijd door het stof gesleept, weder tot luister te brengen, moet het moeielijk vinden

{==177==} {>>pagina-aanduiding<<}
iets af of toe te doen aan hetgeen deze mensch werkelijk geweest is. Geene historische beslissing is ten eenenmale afdoende; een beroep op een latere nakomelingschap, die zich op nauwkeuriger getuigenis gronden kan, is altijd geldig; doch als het vonnis is geveld op grond van onbetwistbare feiten en van getuigenis uit den mond van den aangeklaagde zelven, gelijk blijkt uit zijne uitgegeven brieven, dan is er weinig kans op, dat het oordeel merkelijke wijziging zal ondergaan. Het is overdrijving van wijsgeerige zachtmoedigheid, ondeugden te verkleinen, die de schuldige niet slechts bekent, maar waarop hij als deugden roem draagt.’
Met dit getuigenis van Motley voor mij, bevreemdt het mij niet, dat Wallis in haar drama is uitgegaan van de traditioneele opvatting van het karakter van Alva en dat zij ons hem teekent als den wreeden tyran, die ook in de verhoudingen van zijn huiselijk leven dezen karaktertrek niet kon verloochenen.
Uit een zeer eigenaardig oogpunt toch wordt deze dienaar van Philips II, deze onderdrukker der Nederlanden, in het vóór ons liggend drama geteekend. Het spreekt van zelf, dat, waar de schrijfster ons verplaatst in het tijdvak van de belegering van Haarlem, hij ook geschetst wordt als de onverbiddelijke gestrenge despoot, die van geen genade weet. In zijn gesprek met Elvire, aan den aanvang van het tweede bedrijf, waar hij ongeduldig is geworden over het talmen van zijnen zoon, roept hij tot Elvire die hem om genade voor het volk bidt:

{==178==} {>>pagina-aanduiding<<}


Ist meine Tochter das, mein eignes Blut, 
Das mich für Ketzer selbst um Gnade fleht, 
Die ich gerichtet nach des Konigs Willen, 
Nach Gottes heil'ger Schrift und dem Gesetze? 


en wederom:

Wo uns das Heil des Staats zur Strenge ruft, 
Da schweigt das Herz, da wird die Härte Pflicht. 
Die Ketzer, die in Deinen Schutz Du nimmst, 
Sie streuten der Empörung Samen aus 
Mit tückisch klugem Wort und feiner List. 


Doch niet deze zeer bekende karaktertrek van Alva is het, dien de schrijfster ons wil aanschouwelijk maken. Neen hij wordt vooral als vader door haar geteekend en zij doet ons hem kennen als niet minder tyranniek en wreed tegenover zijne kinderen, dan hij was tegenover ons volk. En waarin bestond die wreedheid tegen degenen, die hem 't naast aan het hart moesten liggen? Don Frederik en Elvire, zijn zoon en dochter beminden maar met dezelfde ruwe, ijskoude hand, waarmeê deze moordenaar zich niet ontzag duizenden rondom zich in de diepste ellende te storten, tastte hij het goddelijk gevoel der liefde in de harten zijner kinderen aan. Al dan niet historisch, deze gedachte is goed en waar. Den tyran van ons volk voor te stellen als den tyran van zijn huis - deze gedachte is psychologisch waar, al doet zich het tegendeel ook vaak in de werkelijkheid voor. Voorbeelden te over zijn er in de geschiedenis te vinden van mannen, die als wreede en gestrenge tyrannen over hun volk den onverbiddelijken schepter zwaaiden, maar die hunne zachtere aandoeningen voor den stillen kring van hun familieleven wisten te bewaren. Doch meestal wel zal het een slechts

{==179==} {>>pagina-aanduiding<<}
de weerkaatsing zijn van het ander en zal hij, die gestreng is in de wereld, dien karaktertrek ook voor de zijnen niet kunnen verloochenen. Van dat verborgen leven van den Hertog van Alva geeft Wallis in het vóór ons liggend drama een beeld, en met meesterhand heeft onze schrijfster de geheimste aandoeningen van een tyrannenhart, als dat van Alva, in dit drama blootgelegd.
Reeds in het tweede bedrijf begint Alva iets te vermoeden van het misdrijf zijner kinderen; en vooral de sluwe Jesuiet Francesco is het, die het zaad van den argwaan met duivelsche list in het ontvankelijk gemoed van den Hertog weet te strooien. Met diepe waarheid beschrijft Wallis dat tooneel, waar de Jezuiet bezig is, Vilmo, Frederiks vertrouwden vriend, die mede bij de belegering van Haarlem tegenwoordig en de geheime minnaar van Elvire is, in de oogen zijns meesters verdacht te maken. Eigenlijk veracht Alva in zijn hart den laaghartigen priester.

Das ist so Priesterart. Ich kenne sie 
Erst weckt Ihr den Verdacht mit kluger List, 
Und streut des Argwohns Samen uns inn's Herz, 
Dann, wenn die gift'ge Saat hoch aufgeschossen, 
Da macht Ihr grosse Augen, wundert Euch 
Dass wir mistrauisch, werft sogar uns vor, 
Dass uns die Liebe zu den Nächsten fehlt. 


En toch, met dat al, hoort Alva gaarne naar die verdachtmaking. Reeds lang had hij een tegenzin tegen Vilmo; maar als Francesco waarheid spreekt, en hij het hart zijner dochter veroverd heeft, hij, die in het geheim een ketter is, dan haat hij hem. Francesco wordt als spion naar het leger voor Haarlem gezonden, om de reine waarheid voor Alva uit te vorschen. Daar komt hij tot de

{==180==} {>>pagina-aanduiding<<}
ontdekking, dat inderdaad Vilmo een verborgen voorstander van het Protestantisme is, eene bekentenis, die Vilmo zich niet ontziet, met eigen mond af te leggen in een gesprek met den afschuwelijken Jesuiet. Tegelijk hoort Francesco wat de eigenlijke oorzaak is van Don Frederiks talmen met Haarlems beleg. Met die dubbele wetenschap keert hij tot Alva terug. Heeft deze zelf in dien tijd het bewijs in handen gekregen, dat Elvire en Vilmo elkander liefhebben, Francesco kan Alva meêdeelen, wat hij uit Vilmo's mond heeft gehoord en wat Pedro hem heeft toegefluisterd van Frederiks verboden liefde voor de schoone Haarlemsche burgeres. Zoowel Vilmo als Annette worden door Alva ter dood veroordeeld. Doch nauwelijks heeft hij het tweeledig bevelschrift gegeven, of hij deinst, alleen gelaten, een oogenblik voor zijn uitgesproken vonnis terug. Waarom? Omdat hij zelf een duister voorgevoel had van een oordeel, dat over hem komen zou. Inderdaad deze monoloog van Alva (p. 121) is profetisch en het is Wallis volmaakt gelukt psychologisch dat voorgevoel van de schrikbarende eenzaamheid, waartoe hij gedoemd zou wezen, te beschrijven. Aan het slot van het drama komen dan ook na den zelfmoord van Elvire en Don Frederik deze verschrikkelijke woorden van Alva voor

Ich bin allein, 
Und was seit Jahren mühsam ich gepflanzt 
Vernichtet eine Schreckenstunde mir. 


Ongetwijfeld is de hoofdidee van Wallis' arbeid geweest, de gevolgen van Alva's wreedheid op hem zelven en wel in den engen kring van zijn huiselijk leven te doen nederkomen. Geschiedkundig is deze voorstelling niet; want hoewel het waar is, dat Alva's terugroeping naar Madrid

{==181==} {>>pagina-aanduiding<<}
(een terugroeping was het eigenlijk niet eens, daar hij het zelf begeerde) samenviel met het einde van Haarlems beleg, zoo kan toch niet ontkend worden dat, als Alva aan het slot der tragedie, verpletterd bij de lijken zijner kinderen staat, de brief tot zijn terugroeping juist op datzelfde oogenblik aankomende eenigszins als een Deus ex machina optreedt. De historie luidt anders. De Hertog heeft ook na het verlaten der Nederlanden nog vele roemrijke jaren in Spanje doorgebracht. Moge hij al een tijdlang in ongenade gevallen zijn, Philips had zijn hulp spoedig noodig om Portugal te beoorlogen, en Alva beleefde nog een langen tijd van grooten krijgsroem. Doch men moet ook niet, gelijk onder den invloed der joodsche vergeldingsleer nog te dikwijls geschiedt, in der menschen uitwendige lotgevallen de wedervergelding zoeken. In zijn innerlijk leven, dat voor de wereld verborgen was, kon deze wreedaard niet gelukkig zijn, ook al ware hij tot zijn dood toe onafgebroken omringd gebleven van al de eerbewijzen der wereld. Deze waarheid heeft Wallis in dit drama zeer schoon gesymboliseerd. Alva, die met menschenlevens speelde, Alva, voor wien de liefde een geheel onbekend terrein was, Alva, die niet leefde of hij moest door middel van listige raadslagen en sluwe plannen anderen in het verderf storten, deze Alva moest alleen staan. Ook hij moest gevoelen, dat er eene macht was grooter dan de zijne, eene wijsheid boven zijn list, eene rechtvaardigheid boven zijne gestrengheid. En zou dan deze gedachte niet zuiver historisch zijn, ook bij 't gemis van geschiedkundigen grondslag voor ons drama? Zou Alva alleen zich aan de wet der rechtvaardige wereldorde hebben weten te onttrekken? Neen, zoo niet op de wijze, die Wallis beschreef, dan toch gewis op eene andere heeft

{==182==} {>>pagina-aanduiding<<}
Alva de eenzaamheid van het tyrannenhart gevoeld en de uren zullen in zijn leven telkens zijn weergekomen, waarin hij moet gezegd hebben

Ich bin allein! 


Van die eeuwige waarheid, dat de liefdelooze gedoemd is alleen te staan, is Wallis in dit drama de heerlijke profetes. Elk, die haar verstaat, moet van haar willen leeren in het geheim der liefde, in haar geluk en hare smart te worden ingeleid.
En wat getuigt zij daarvan nu in het drama? In vijf figuren ontsluiert zij ons wat haar hart van de liefde weet. Don Friedrich, Annette en Halbeck, Elvire en Graaf Vilmo, deze allen zijn even zoovele toonbeelden en slachtoffers van de liefde.
Zeker, het optreden van den laatste heeft nog een anderen zin in het drama. Graaf Vilmo is de geheime aanhanger van het Protestantisme in het Spaansche leger, ja zelfs van dat geloof, door slechts weinige verlichte geesten dier dagen vertegenwoordigd, dat boven alle dogmen verheven is. Een zeer schoon gedeelte is daaraan toegewijd en wel het eerste bedrijf van het derde tooneel. Daar vinden we namelijk een gesprek tusschen Don Friedrich en Vilmo, waarin de eerste zijn twijfel aan God in deze woorden ontboezemt.

Denn dunkel ist das Leben, schwer die Last 
Oft kommt es wie Verzweiflung über mich 
Bei all dem Elend das die Menschen drückt, 
Und frag' ich trostlos: Kann dies Gottes Werk, 
Das Werk der ew'gen Vatergüte sein? 
Da wanket Alles tief im Innern mir, 

{==183==} {>>pagina-aanduiding<<}

Was einst mir heilig war und felsenfest, 
Ich glaube Nichts mehr, glaube nicht an Gott. 


Tegenover dien twijfel plaatst Vilmo zijn geloof in deze schoone woorden:

Mein Blick reicht weiter als die Gegenwart, 
Das heutige Geschlecht, es duldet nicht, 
Das jeder Bürger frei im Glauben sei. 
Es lebt mein Geist in einer bessern Zeit, 
In künft'gen Tagen, die mein Auge nicht 
Noch auch das Deine je erblicken wird, 
In Tagen, wo die Liebe herrscht auf Erden, 
Und Gott gedient wird nach des Herzens Drang, 
In Geist und Wahrheit, nicht im hohlem Schein, 
In kalten Dogmen, leeren Formen nicht; 
Wo die Anbetung selbst, und nicht die Art 
Des Betens, alle Herzen fromm vereint; 
Wo in der Welt es keinen Menschen gibt, 
Der fest bestimmt was Jeder glauben soll, 
Als wärs ein Wort das man auswendig lernt, 
Kein Leben das aus freiem Herzen quillt. 
In dieser schonen Zukunft lebt mein Geist. 
Denn sieh, ich glaube fest an einen Gott, 
Ein höh'res Wesen das die Welt regiert. 
Was Millionen Bruder schon geglaubt, 
Was mächtig jede Menschenbrust bewegt, 
Es kann nicht Trug, es kann kein Traumbild sein 
Es ist das Wesen unsrer Seele selbst, 
An eine Macht zu glauben über uns, 
Die in der Zeiten Wechsel fest beharrt, 
Und helfen kann wo ohne Hülfe wir 
Ohnmächtig sind mit unsrer schwachen Kraft. 
Auch Du, Du bist nicht los von diesem Gotte; 
Du glaubst an ihn in Deinen Zweifel selbst. 



{==184==} {>>pagina-aanduiding<<}

Onze bewondering waard is deze taal over het geloof, verbeven boven elken vorm en letter, machtig werkende als de onzichtbare kracht, die in ons leeft en heerscht. Met aandacht staan we stil bij de geheimen van innerlijk leven, die hier door graaf Vilmo's mond uitgesproken worden. Doch niet minder treft ons de opvatting der liefde, zooals die hier te voorschijn treedt. Wij hooren toch in ons drama niet maar alleen het zalig genot der liefde door onze dichteres bezingen, niet de kalme en zachte zijde van de liefde wordt door haar in lyrische verzen bezongen; maar al wat de liefde aan stormen en beroeringen, aan smarten en weeën, aan worstelingen en hartstochten in haar onpeilbaar diepen schoot verbergt, wordt door haar dramatisch verwerkt in de reeds genoemde vijf figuren. Hier Don Friedrich, die bekoord door de heldin op Haarlems wallen alle gevaren trotseert, om tot in de belegerde stad, ja, tot in Annette's woning door te dringen, brandend van liefdedorst haar te zien en in aanbidding voor dat ééne wezen neder te knielen. Dáár Annette, die hoewel verloofd met den moedigen Halbeck voor een wijle waant hare hoogste liefdesidealen in den onbekenden Spanjaard verwezenlijkt te vinden, tijdelijk toegeeft aan deze schuldige bekoring en daardoor de oorzaak wordt van den dood van Halbeck, wien zij haar verboden liefde heeft bekend. Hier Elvire, Alva's dochter, wier liefde voor den verborgen ketter Vilmo, den vriend haars broeder, door den sluwen Jezuiet Francesco gebruikt wordt als een wapen tegen hem. Dáár Vilmo zelf, met dezelfde waardigheid en oprechtheid Elvire beminnende als waarmede hij het geheim van zijn verborgen geloof aan Don Friedrich had beleden. Maar boven al deze zielen, die elkander zoeken, het zwaard van den

{==185==} {>>pagina-aanduiding<<}
gestrengen en wreeden vader, die natuurlijk met dezelfde gemakkelijkheid en gewetenloosheid de harten zijner kinderen breekt, als waarmede hij zoovele duizende moederharten brak door den moord op hare kinderen gepleegd. In scherp contrast met dezen vader, wiens hart onvatbaar is, om iets van het geheim en de macht der liefde te verstaan, de vader van Annette, zeker een der schoonste figuren van het drama, de oude Steffens, diep beleedigd door de zondige liefde zijner dochter, waardoor zij de moordenares is geworden van den trouwen en eerlijken Halbeck en de bittere klacht slakende:

Ich hatte eine Tochter, rein und gut, 
Und theuer meiner Seele. Sie ist todt, 
In dieser Stunde starb sie mir hinweg, 
Die meines Alters Stütze sollte sein. 
Jetzt steh ich einsam und verlassen da, 
Ein alter Mann, von Schmerz und Gram gebeugt, 
Jedoch es sei. Geh hin. Ich bin - allein. 


Doch daar is een ander, die nog meer alleen zal staan, dan de diep beklagenswaardige Steffens. Wij zagen het reeds, het is Alva zelf, op wiens misdadig hoofd de gevolgen zijner wreedheid zich onverbiddelijk wreken. Hoort, hoe Elvire onder den in druk van den verraderlijken moord, op haren Vilmo gepleegd, haar vader toespreekt voordat zij zich zelve door den dood uit de ellende haars levens verlost. Zij had reeds al hare verachting over de tyrannie van Alva ontboezemd, waardoor hij zelfs uit het vrije hart zijner dochter ein sklavisches und willenloses Ding zich wilde vormen, brauchbar nur für seinen Zweck, zij had in al het gevoel harer eigenwaarde getuigd van die trotsche kracht, dien onbedwongen, ongebroken zin, die door geen geweld of ongeluk

{==186==} {>>pagina-aanduiding<<}
worden gebogen, toen zij den band tusschen zich en haar vader met deze woorden afzwoer:

Es soll kein Band, von dieser Stunde an, 
Mehr zwischen mir und Deinem Morder sein. 
Es soll mich nie berühren diese Hand, 
Die Dich erschlug, Dein reines Blut vergoss. 


En dezelfde verachting moet Alva vernemen uit den mond van zijnen zoon, die hem op het hooren van den moord, op Annette gepleegd, de woorden toeroept:

Du irrst Dich, Vater! Unsre Seelen sind 
Nicht gleichbesaitet, sind nicht gleich gestimmt, 
Dir gilt die Ehre nur, der stolze Ruhm, 
Mir gilt die Liebe als das hochste Gut. 


En had El vire zich reeds aan den dood ten offer gegeven, ook Don Friedrich zien we sterven door eigen hand.
Zoo bevestigt zich in het leven van Alva wat Steffens hem had geprofeteerd:

Auch Du bist Vater; denke Deiner Kinder. 
Noch stehst Du fest; doch schwebt des Herren Hand 
Der Rache Schwert auch über Deinem Haupte. 
Auch was ein Alba zeugte, sterblich ist's. 
Und an der Kinder Leichen wirst Du stehen. 
Da wirst Du es empfinden, Mann des Bluts, 
Was Vaterliebe ist und Vaterschmerz. 
Ich prophezeihe Deines Hauses Fall. 


Dit alles is diep tragisch. Niet iets tijdelijks, maar iets eeuwigs wordt ons hier aanschouwelijk gemaakt, het wonder der liefde met al haar hartstocht en al hare smart; en met zooveel gloed en waarheid worden hier de wonden opengelegd, die de liefde kan slaan, dat wij ter wille van

{==187==} {>>pagina-aanduiding<<}
deze tragedie van het menschelijk hart gaarne aan Wallis haar zonde tegen de historie vergeven.
‘Der Sturz des Hanses Alba’ is wel een bewijs, dat er een onpeilbare zee van diepe gedachten kookt in deze jonge vrouwenziel. Wat hebben wij van haar niet te verwachten, als dit dichterlijk gemoed, door levenservaring verrijkt, ook aan andere tragische problemen van het menschelijk hart vorm en gestalte zal geven?


III.

De tot nu toe gemaakte opmerkingen omtrent den dramatischen arbeid van Wallis leggen mij van zelf een raad in de pen, dien ik met een enkel woord wil rechtvaardigen. Na het besprokene kan het, geloof ik, voor niemand meer twijfelachtig zijn, waarin de eigenlijke kracht van dit jeugdig dramatisch talent is gelegen. Die kracht ligt veel meer in het aanschouwelijk voorstellen van het tragische, dan in de juiste aanwending van het historische voor de tragedie. De geheele geschiedenis van Haarlems beleg is niet anders dan het raam, waarbinnen zij al wat haar hart van de stormen der liefde wist, heeft nedergelegd; met de grootste vrijheid beschikt ze hier over de feiten, om een vorm te vinden voor de diepe tragiek der liefde. Aan den anderen kant, wanneer zij de geschiedenis volgt op den voet, loopt haar drama gevaar het tragisch karakter te verliezen.
Welk een raad zou bij zulk een stand van zaken de kritiek haar moeten geven? Ik geloof dat deze geheel voor de hand ligt. Bij zulk een onmiskenbaren aanleg voor het weergeven van zuiver tragische toestanden, geloof ik, dat er in haar meer schuilt dan eene historische dramatiste.

{==188==} {>>pagina-aanduiding<<}
Wij kunnen ons begrijpen, dat zij op haren leeftijd de geschiedenis heeft willen gebruiken tot voertuig voor hare gedachten. Daarbij bevreemdt het ons niet, dat, waar thans jaar op jaar ons aan de gedenkwaardige en glorierijke eeuw van den tachtigjarigen oorlog herinnert,, ook het gemoed van deze dichteres, door een vaderlandslievenden geest bewogen, zich gaarne verplaatste in dien tragischen tijd. Of zou het zuiver toeval zijn, dat het vervaardigen van haar eersten arbeid juist samenviel met de 300jarige herinnering aan Haarlems belegering? Doch te betreuren zou het zijn, zoo dit talent voortging de gansche vaderlandsche geschiedenis te dramatiseeren. Haar tweede werk kan voldoende leeren, wat er dan van haar dramatisch talent zou worden. Het is mijne overtuiging met ‘der Sturz des Hauses Alba’ vóór mij, dat Wallis het keurslijf der geschiedenis niet behoeft, om de veerkracht van haar talent te steunen. Het vrije gebruik, dat zij maakt van de duitsche taal, toont ons genoeg, dat zij aan geen keurslijf van vormen gebonden is, om aan hare verheven gedachten uitdrukking te geven. Doch dan bewijze zij ook geen keurslijf der geschiedenis te behoeven, om de tragische toestanden van het menschelijk hart te doen uitkomen. De echte historische dramaticus moet tegelijk in en boven de geschiedenis staan. Noch het een, noch het ander vinden wij in hare tragediën. In ‘Der Sturz’ staat zij niet in de geschiedenis, in ‘Johann de Witt’ niet daarboven. Kan zij dit groote geheim van de ware historische tragedieschrijvers leeren, dan hebben we van haar nog menige echte tragedie van het menschelijk hart, in geschiedkundige helden verpersoonlijkt, te verwachten. Doch dit alles zal haar eene inspanning en studie kosten van jaren.

{==189==} {>>pagina-aanduiding<<}
Zoolang heeft de dramatische kunst geen geduld, zoolang kan zij niet wachten. Wallis heeft genoeg dramatische gave, om ook, buiten geschiedkundige helden om, haar talent te openbaren en ons aan de hand harer tragediën in de diepten van menschelijk lijden te voeren. Ik herinnerde straks bij mijne beschouwing van het burgerlijk drama reeds, dat de moderne tijd met zijne nieuwe behoeften en nieuwe smarten geheel op zich zelf een rijken schat van tragediën in zich bevat. Zou het niet te betreuren zijn, dat alleen de roman zich dit domein toeëigende? Zou dan de hoogste vorm der kunst, het drama, niet eveneens uit die rijke bron kunnen putten, zonder aansluiting aan historische verschijnselen? Hoe waar het ook moge zijn, dat er niets nieuws is onder de zon, hoezeer ook het meeste lijden van onzen tijd reeds onder andere vormen het lijden is geweest van vorige geslachten; onze sociale toestanden zijn zoo ingewikkeld, dat in menig opzicht geen tijd met den onze te vergelijken is. Voor eene dramatische behandeling is dus aan alle zijden overvloed van stof. Tragedie op tragedie biedt het moderne leven aan. De schijnbaar eenvoudigste toestanden zijn 't meest ingewikkeld en allerlei treurige ziekteprocessen hebben er plaats bij een schijnbaar zeer gezond uiterlijk. De dichters, die zich niet bij dat uiterlijk bepalen; maar tot in de diepte van het tegenwoordige verborgene lijden weten door te dringen, zullen, onder al de smarten en weeën van den tegenwoordigen tijd, voor de lijdende menschheid vertroostende profeten zijn.
Buitendien op dit gebied van het sociale drama zijn nog tal van lauweren te behalen. In de Berlijnsche kroniek van de ‘deutsche Rundschau’ van de maand Januari l.l. beklaagde zich Karl Frenzel niet ten onrechte over den al te

{==190==} {>>pagina-aanduiding<<}
milden toevloed van historische drama's, die het jonger geslacht niet moede wordt in navolging van Shakespeare en Schiller te dichten. ‘Wie zich de moeite geeft, zoo zegt hij, slechts de som, die op dit gebied in één jaar geleverd wordt, nauwkeurig te beschouwen, schrikt van zooveel krachtverspilling. De historische problemen, die de dichter behandelt, laten den toeschouwer koud, deels omdat zij te ver van ons afliggen, deels omdat zij op zich zelven onverschillige en overwonnen zaken zijn. Ik vrees zelfs - zoo zegt Frenzel - dat de geheele vorm van onze geschiedkundige drama's zich zelf heeft overleefd. Het tooneel is niet meer de plaats, van waar het volk spreuken van staatsmanswijsheid en leeringen van Klio vernemen wil. De tijden zijn veranderd en het tooneel heeft opgehouden eene tribune voor den redenaar te zijn.’ Onwillekeurig dacht ik bij het lezen van deze woorden: Moet in zulk een stand van zaken eene hollandsche schrijfster de markt der duitsche letterkunde met historische dramas verrijken? Neen, Wallis ga zich lauweren plukken op het nog onbearbeide veld van de sociale tragedie. Haar ‘Sturz’ heeft geleerd, hoe zij de tragedie van het menschelijk hart verstaat en kan weergeven. De dichteres, die met zulk een diep gevoel alle hoogten en laagten van de smart der liefde kan beschrijven, die in zoo zuivere en aangrijpende taal over de geheimen des geloofs kan spreken en die zoo helder weet aanschouwelijk te maken, dat de vloek van den tyran, die geen liefde kende, moet zijn, onbemind en alleen te blijven staan in het leven - zulk een dichteres behoeft slechts alle hoogten en diepten van het sociale leven van onzen tijd met haar gevoelig hart te meten om drama's te scheppen, waarmede zij inderdaad de

{==191==} {>>pagina-aanduiding<<}
duitsche letterkunde onzer dagen zal kunnen verrijken.
Mocht er bij de schoone toekomst, die wij zoowel aan haar als aan de kunst voorspellen, nu en dan een kruimke van haren disch kunnen vallen voor ons hollandsch publiek, dit zou niet alleen een genot zijn voor velen, die haar in de vreemde taal niet geheel kunnen waardeeren en genieten; maar ook een zegen voor ons vaderlandsch tooneel, dat waarlijk niet van Vorstenschool alleen kan leven: maar voortdurend gevoed moet worden door het inheemsche voedsel eener echt nationale dramatische poëzie.

D.C. NIJHOFF.







{==192==} {>>pagina-aanduiding<<}

Pinkster.


(Een nabetrachting.)

Geen feest, dat minder conventioneel is, dan Pinkster. Geen feest, waar ieder meer besef van heeft. Het komt ongeroepen en ongezocht, uit eigen beweging. Het dringt zich op bij allen. 't Is geen fijne kastplant van een of andere Vereeniging tot Volksvermaak; maar een vrije natuurplant; zeg: een oude en toch altijd jeugdige, echt nationale lindeboom.
In de stilte van het woud is hij ontkiemd op een open plek, waar het verwaaide zaad ruigte van vergane bladeren, licht en lucht vond. Geen menschengeslacht, waarvan wij weten, draagt heugenis van zijn eersten groei. Allen, die van hem weten te spreken, hebben hem gekend, zooals hij daar staat, een boom. En onze achterkleinkinderen zullen opzien naar zijn kruin, zijn weelderig zacht groen loof en nederzittend bij het kinderboschje, dat hij rondom zijn voet laat opschieten, balddadig de elven storen

{==193==} {>>pagina-aanduiding<<}
en de bladeren plukken, om ze te laten klappen op de kleine vuist.
Met breeden voet staat Pinkster in het volle natuurleven. In zijn oude gegroefde schors heeft geslacht bij geslacht wonderlijke teekenen gesneden, die door den tijd zijn vergroeid; maar zonder zich te storen aan de wonden zijner afgerukte armen, zonder zich te belgen over de vernielde bladeren of zich angstig te maken voor de stormvlaag vernieuwt hij alle jaren zijn kroon, laat den dartelen wind stoeien met zijne bladeren en sollen met de goede, buigzame takken; want met onverminderde klem slaat hij zijn reuzenklauw in den grond. Diep zit hij met de wortels in het rijke natuurleven vast, - een vreugd voor het menschelijk gemoed.
Als de oorlog de landen teisterde en onbebouwd liet liggen, als de sikkels tot zwaarden werden gesmeed en de dorschvlegel van de schuur werd gehaald om als strijdkolf dienst te doen en menschenlevens te dorschen, bloeide niettemin de meidoorn in zijn schaduw. Wijl de voetstap der soldeniers en de breede wielen der krijgswagens den grond doorploegden, strekten onder zijne takken de viooltjes hunne paarsche vleugelen uit. Wijl felle belegering, hongersnood of vervolging de steden bedreigde, hingen zijne takken beschermend over den muur. Bij de hut van plaggen en bij den trotschen ridderburcht dansten de kinderen om hem heen. Pinkster verjongde het eeuwenheugend woud, waar het altaar der goden stond, en eeuw uit eeuw in is Pinkster op zijn tijd gekomen, zonder zich te storen aan hetgeen de menschen geliefden te zeggen, te meenen, te doen, of zij hun offer brandden ter eere van Wodan in het heilig bosch of....

{==194==} {>>pagina-aanduiding<<}

Och! kijk niet zoo boos uit uw gezangboek op, lieve juffrouw, ik zie het wel, gij hebt een Pinkstergezang gelezen en nog reciteert uw ziel:

‘De Kerk heeft 's Vaders Geest ontvangen, 
‘Hij daalde op aard.... 


O, wij verstaan elkander misschien beter dan gij denkt; maar, neem mij niet kwalijk, ik moet bij mijn stuk blijven en er dreunt een ander Pinksterlied in mijne ooren; het komt aanrollen met kracht:

Hei! 't was in de Mei zoo blij! 
Hei! 't was in de Mei! 


Ik moet weg, neem 't mij niet kwalijk, het sleept mij mee naar verre, oude tijden.

‘Maar - à propos! - gij weet wel - 't is maar, dat gij geen bok zoudt schieten - Pinkster, dat is Pentecoste, de Vijftigste na Paschen. De afleiding toont dat het Christendom....’
‘.... of het Jodendom de eigenlijke uitvinder van het Pinksterfeest is geweest. 't Zij zoo, mijnheer, het Jodendom heeft de eer den naam ‘Pinksterfeest’ uitgevonden en het Christendom de eer hem onder ons ingevoerd te hebben, - 't is goed; maar uw afleiding leidt af. Wij spreken elkaar straks nader - of wilt gij meegaan.... stil dan!

De schoone slaapster in het bosch ontwaakt. De schoone prins, de heldere zon, is haar komen wekken. Zij slaat de oogleden halverwege open; maar sluit ze weder, als kon zij den blik van de schitterende zon niet wederstaan; de

{==195==} {>>pagina-aanduiding<<}
dauw verfrischt haar de oogen, de wind koelt hare slapen af en langzaam staat zij op van haar leger van mos en bladeren en ziet rond. Als zij rondziet, worden de goden en woudgeesten wakker, kruipen de aardmannetjes te voorschijn en knoppen de boomen. Zij treedt voort en waar zij voorttreedt springen de bloemen uit den grond. Zij lacht, terwijl de prins haar door het woud leidt, en als zij lacht zingen de vogels en jubelen haar tegen: welkom! welkom!
Een eenzaam arbeider op het veld, een arme slaaf, heeft haar van verre gezien in het bosch en zich een oogenblik vrij gevoeld. De zoon van den vrijen landbezitter heeft haar op de jacht ontmoet. Zij heeft hem een bloem gereikt en hij is met de eerste zomerbloem in triumf naar het heem geloopen. De Germaansche dochter heeft haar stem gehoord in het lied van den nachtegaal en is opgerezen van haar werk, om het te vertellen. En jong en oud gaat uit, den zomer te gemoet. Op! op! de zomer komt! Op! op! in den vroegen morgen! Klopt aan, wekt op wat er slaapt! Halloo! op, op!’ De jongeren vlechten zich kransen van jonge bladeren, zij laten de losse gewaden wapperen in den wind, zij springen door het kreupelhout en plukken er de eerste bloemen. Jongens en meiden gaan getooid den zomer inhalen. Op de groene weide springen de kloeke jonge mannen als vroolijke kinderen rond en verrassen de melksters, die zij met ruwe galanterie bij de hand en om het middel grijpen. Zij vieren feest op het jonge gras. Zij zingen en roepen en wild tuimelt de rondedans over het veld. Met lust gaat in het heilig woud de offerbeker rond. De ondeugende kabouters en aardmannetjes mengen bedwelming in de mede, die de sterke koppen doet duizelen,

{==196==} {>>pagina-aanduiding<<}
de stalen armen verlamt en de gespierde beenen ontwricht. Wilder worden de tonen, uitdagender de stemmen. De zinnen zijn op hol en worden dronken, als Wodan, van mede, van minne, van bloedigen moed; tooneelen als die van het Nevelingenlied worden gehuld in den sluier van den nacht.

Pinkster! Honderd- en nog eens honderdmaal is de schoone, vermoeid en uitgeput van waken, op het groene mos in slaap gevallen, zijn de afgevallen en verdorde woudjuffertjes met hare vale kleedjes door den najaarswind opgejaagd en bij menigten voortgehuppeld over de paden en over de wortels der boomen en op een hoop blijven liggen om de schoone slaapster te bedekken. Honderd- en honderdmaal hebben de dorre bladeren geritseld en is bij de nadering van den edelen prins de schoone slaapster uit haar bed van mos en blâren opgestaan. En honderd-, honderdmaal is de zomer gekomen, zonder ook maar eenmaal over te slaan, met onverdroten trouw.
De oude boschgeesten houden zich schuil. De aardmannetjes steken soms het hoofd uit molshoopen en holle boomen; maar duiken snel weder in hunne onderaardsche verblijven weg. Het heilig bosch is verdwenen en zij gaan niet meer te gast op de kruimels der overvloedige offermalen. De goden hebben zich in hun majesteit teruggetrokken. Allen nemen als betooverd de wijk zoodra zij zich in de wereld wagen. Wat zien zij daar?
Een kruis.
Uit het levend hout van het heilig bosch zijn kapellen gebouwd. Daar zijn vreemde altaren geplaatst en vreemde goden gediend. Daar is de banvloek tegen Wodan en Donar

{==197==} {>>pagina-aanduiding<<}
gesproken, duivelen voortaan. De houten tempels zijn vervangen door kerken, blokhuizen des Christendoms, die met hunne zware en breede steenmassa's de aarde schenen neder te drukken. De zware Romaansche kerken zijn vervangen door nieuwe gebouwen, vol beweging en leven en toch rustig, breed en toch rijzig, ernstig zonder doodschheid, tempels, wier opgestapelde deelen zich naar omhoog schijnen uit te strekken, wier slanke torens en gerekte ramen naar boven willen, steeds hooger en altijd spitser, alsof het groot opgaand geheel in al zijne deelen een neiging voelde, ja, een poging deed en zich rekte om van de aarde los te worden.
't Is geen gebouw dezer wereld. Het heeft niet genoeg aan de zon, zooals die in de wereld schijnt. Zij schijnt hier door de gekleurde ruiten en de zonderlinge heiligenbeelden, die er op geschilderd staan, met een onnatuurlijk, zij het ook betooverend, licht en de enkele reine stralen, die in alle waarheid door een paar blanke ramen naar binnen mogen dringen, worden onderschept door het schitterend waslicht, waarvoor de vromen zooveel geld plegen over te hebben.
Pinkster! In het vlammend waslicht schittert het altaar, het goud en purper. Bloemen zijn van den stengel gebroken en versieren het heiligdom, of dalen als een bonte regen, van het kerkdak naar beneden. Ouders haasten zich om hunne kinderen te laten doopen. Groote kerkelijke plechtigheden hebben plaats. Keizers, koningen, groote leenmannen, graven, baronnen wonen in al hun pracht en heerlijkheid den dienst bij. De edelen hebben hunne zwaarden niet meer aan Wodan gewijd en hebben geene goede teugen meer te wachten van de schoone krijgsgodinnen in

{==198==} {>>pagina-aanduiding<<}
het Walhalla der helden; maar wijden zich aan onze Lieve Vrouw en vechten om den hemel, waar men - wat de een of andere Radboud gezegd moge hebben - sedert Clovis en Charlemagne in goed gezelschap is. Het volk staat rondom en staart op de pracht, luistert naar de orakeltaal en kijkt naar de pantominen der priesters.
Hoor!
Daar ruischt in de verte een lied. 't Onsterfelijk gezang rijst met rustigen vleugelslag langzaam omhoog, ernstig en statig:

Veni Creator Spiritus! 


Het nadert en zwelt, het vult de breede ruimte, het omvat u als een gedreven wind:

Mentes tuorum visita. 
Imple Superna gratia 
Quae tu creasti pectora, 


en hoog boven u, in de verre nissen, in de wijkende gewelven, als in den hemel, wordt het weggedragen:

Hostes repellas longius 
Pacemque donas protinus. 1) 


De geloovigen mogen bij het Latijnsche lied denken wat zij willen. Misschien heeft de muziek het hun beter doen verstaan, dan de Latijnsche grammatica 't hun leeren kan. Maar daar is de mis. De geestelijke, als hij aan een zeker heilig gedeelte van den dienst genaderd is, leest met zachte

{==199==} {>>pagina-aanduiding<<}
stem, ‘want het voeghet niet wale, dat men broet den honden geeft, daer dat ghemeine volc bi leeft.’ Maar 't zou mij niet verwonderen, wanneer het ghemeine volc niettemin verplicht ware een kruis te slaan, als het de telkens herhaalde woorden: ‘In nomine Patris et Filii et Spiritus Sancti verneemt. De geloovige huivert bij die tooverspreuk en in het heilig bosch schuilt alles weg en verbergt zich: in den naam des Vaders en des Zoons en des Heiligen Geestes.
Hei daar! slaapt gij, trage kerkedienaar? Open de deuren! Laat de wierooklucht en het volk, groot en klein, onder den hoogen spitsboog van het portaal naar buiten stroomen.
Nog speelt het orgel

Veni Creator Spiritus. 


Maar

Hei! 't was in de Mei zoo blij! 
Hei! 't was in de Mei! 


klinkt het in goed Dietsch - en de schare gaat uit den tempel de Mei in. Daar staat het heiligdom in stille afzondering, afgesloten van de wereld. De priesters, die er blijven, hooren van verre het gedruisch, alsof zij in het hol waren van een reuzenschip en zij de golven hoorden klotsen, waardoor en waartegen het in zijn eenzaamheid voortworstelt. De golven gaan hoog en springen dartel om het gevaarte heen.

Hei, 't is in de Mei! 


't Is vreugd rondom, 't is volksfeest 't is Pinkster. De

{==200==} {>>pagina-aanduiding<<}
bloemen pronken in de wei, de seringen op het kerkhof steken hun bloemtrossen, of 't pluimen waren, naar boven en kijken door de hooge ramen in de kerk. De zon schijnt frisch en krachtig door het woud en opent bekoorlijke vergezichten door de ijle stammen en takken. De tempel daar buiten siert zich met groen en bloemen en hangt festoenen op van tak tot tak.
Voort spoeden zich de menschen naar haar oude en altijd jonge moeder. Zij opent de armen, zij roept hare kinderen en zij vliegen haar te gemoet. Opgeroepen door den mensch, gelokt door zijn gejuich, vertrouwen puttende uit zijn tegenwoordigheid en de oude betrekking niet kunnende vergeten komen de oude geesten te voorschijn. Menschen en geesten doen of er geen Kerk en geen Spiritus Sanctus was, om de duivelen te bannen. De aardmannetjes wenken elkander en komen boven. De Wilde Jacht gonst door de lucht, Wodan daalt op zijn uitgespreiden mantel neder. Donar met den rossen baard komt met zijn bokkenwagen uit het Land der Reuzen aangesneld en gooit, aangestoken door de algemeene vreugd, uit louter pret zijn hamer door de lucht, zoodat een paar losse donderslagen knallen en alle weerkundigen in de war raken. Fro rijdt op het everzwijn met gouden borstels en voor zijne stralen openen zich de schatkamers der aarde. 't Is een algemeene verbroedering van oude bekenden.
‘Zijt gij nu een Christen?’ vraagt een guitig aardmannetje aan een echten vechtersbaas met een paar houwen over het gelaat. Laat eens kijken hoe een Christen er uitziet. Ha! ha! hi! en de kabouter schudt van het lachen.
‘Stil!’ zegt de aangesprokene ‘noem dat woord van Christen hier niet!’

{==201==} {>>pagina-aanduiding<<}

‘Doe dat kruis weg als-je-blieft, Juffer! en laat ik je eens aanzien, mijn heksje! Een Christinnetje? Hi! hi! Wat komt ge hier doen?’
‘'t Is Pinkster voor ons,’ luidt het uit honderd kelen!
‘Pinkster! Ha! ha! We zullen je leeren Pinksteren! Halloo!’ is het antwoord. De echo's van het bosch herhalen den kreet: Pinkster! Halloo! 't is in de Mei zoo blij! Hei, 't is in de Mei!
Gejuich klinkt in de verte, een lied nadert van den kant van den hollen weg en de wijs volgende zingen een tiental stemmen van

Schoon lief, hoe licht ghy hier, en slaept 
In uwen eersten droome? 
Wilt opstaen en den Mey ontfaen 
Hij staet hier al soo schoone. 


en verder: hoe ‘lief’ haar minnaar zijn mey of meiboompje laat planten buiten de deur en hoe zij het, als het uitgebloeid is, op het kerkhof zullen brengen, waar zijn graf ‘roosekens’ dragen zal:

Schoon lief, en om die roosekens 
Salt nachtegaelken springen 
En voor ons bey in elcken Mey 
Syn soete liedekens singen. 


't Is een vroolijke stoet, die 't eene lied na het andere aanheft van de Mei, als alle vogels fluiten, en van de Mei, die zoo schoon in saisoene staat, en altijd weder van de Mei. Als de stoet aankomt, klinkt het

De Winter is vergangen, 
Ik zie de Mei springt uit, 
Ik zie het loover hangen, 
De bloeme spruit in 't kruid. 

{==202==} {>>pagina-aanduiding<<}

In genen groenen dale 
Daer is 't genoeglijk zijn, 
Daar singt de nachtegale 
En menig vogelkyn. 
............ 
Ontvang de Mei met bloemen, 
Hij is zoo schoon gedaen. 


Ruimte! Daar is de Pinksterstoet. Een troep gewapende burgers halen den meiboom uit het bosch en voeren dien in feestelijken optocht naar de stad. De troep wordt aangevoerd door den meigraaf, die behoorlijk met loof en bloemen versierd op een rijk versierden wagen rijdt en door vier paarden wordt voortgetrokken. Waarschijnlijk heeft hij die eer hieraan te danken dat hij bij het ringsteken, hardrijden of schieten den prijs heeft behaald. Hoera! De menigte golft vroolijk naar de stad. Wat mee kan, gaat mee. Op het marktplein wordt de meiboom opgericht. Daar staat hij, hoera! met kransen en wimpels versierd. Op een paar overeind staande tonnen is een plank gelegd en op de plank staan een paar speellui met vedel en trom, zij krassen en bonzen er op los. Hoera! halloo! Jong en oud, man en vrouw, jongens en meiden grijpen elkaar bij de hand, hei! 't is in de Mei zoo blij! en dansen om den boom en om de speellui heen; alsof een wervelvind ze opnam en tegen wil en dank meesleurde, zoo trekken ze elkander voort en worden getrokken. De schakel laat los; maar herstelt zich dadelijk weer, er vallen uit en er springen in! Hoera! halloo!
‘De Pinksterbloem!’ Een nieuwe vertooning! Één van de mooiste meisjes van de stad; misschien niet het meisje, dat een knappe en eerzame gildebroeder zich tot zijn

{==203==} {>>pagina-aanduiding<<}
wijf zou begeeren; maar een mooie, bloeiende deerne, met lint en loof en bloemen gesierd, wordt onder een stormend gejoel door de branding heen gevoerd. Jonge mannen en vrouwen vergezellen haar en zamelen bij de burgers geld in, om Pinkster te vieren. Zij lachen met elkaar om de aardigheden, die de voorbijgangers ten beste geven. De burgers roepen van de breede stoepbank onder de huispui hun toe en beleedigen den kuischen zin van eenige devoten, die bij ongeluk in de maling zijn gekomen en niet weten hoe zij buiten den stroom zullen geraken. Vooreerst is daar nog geen denken aan. Hoera! halloo! de Pinksterbloem! Zij gaat onder den Pinksterboog door, die de buurt voor haar en voor het feest heeft opgesteld en behangen met allerlei fraais. Hier wordt zij vergezeld van een nieuwen troep, een troep gemaskerden, wien de Luielak nog in het hoofd zit. Zij hebben al vóór Pinkster feest gevierd. Zij zijn al vroeg, ja, diep in den nacht opgestaan en hebben in den vroegen morgen een barbaarsch leven en tumult gemaakt, en menig rustig burgerhuis en menige deurknop weten te gewagen van hun onbeschaamde spotternij en kwaadwilligheid. Zij hebben als goede Christenen de mis bijgewoond. Maar daar zijn zij weer, wild en opgewonden, met bloemen in de haren en dwaze maskers. Sommigen vermommen zich alsof zij op een klein paardje met een lang neerhangend kleed gezeten waren en draven, terwijl een paar valsche beentjes over het dek van het houten paardje heen en weer zwaaien, op hun eigene onder het paardedek verborgene beenen rond, rennen tegen elkander in, als dappere ridders, lachen om hunne prouesses en wekken den lachlust op door hunne dwaasheden. Hoera! naar den meiboom!

{==204==} {>>pagina-aanduiding<<}


Hei! 't is in de Mei zoo blij! 
Hei! 't is in de Mei! 


De meer bezadigden wijken voor den storm. Kijk! daar gaat een patertje langs den kant. Hij moest eens kijken. Misschien is hij bij het ‘geestelijk spel’ geweest, dat op het kerkhof vertoond wordt en waarmee de Kerk naar buiten en de wereld te gemoet komt. Misschien is hij zoo onder de menigte gekomen. Maar misschien ook wel komt hij uit de taveerne. Ha! patertje, gij zijt een vriend van een goede teug biers. Hier de kroes! Drink eens op de Pinksterbloem! Heb je al meer dan genoeg gedronken in de taveerne? kom! kom! de prior zal 't wel door de vingers zien. De prior, Ha! ha! kom aan patertje, een dansje! Neem op de slippen van het habijt. Kom, pater, jij moet dansen gaan. Heb je geen deerne? Ha! ha! Dat zegt hij maar! Anders neem je maar een nonnetje. Nonnetje? genoeg! Hi! nonnetjes genoeg! Wij hebben ze hier ook wel. Kom aan patertje mee! voort! Wij kijken zoo nauw niet op de vrouwkens, halloo! als de duisternis valt. Kom, pater geef je non een zoen! Goed zoo, hi, ha! kom, pater, spreid je zwarte kap en ga er op zitten met je nonnetje bij je. Hi! ha! kom, pater, beur je non weer op en dans eens met je kermispop. Hei, 't was in de Mei! In het tumult gaan de stemmen verloren. De pater is meegenomen in den kring en houdt de dansers op dezen heksensabbati gezelschap, om hun straks kwanswijs zijn zegen te geven Nu laten de handen los en buitelen en tuimelen de Pinkstervierenden door elkander en schateren, - dan woelen zij zich los, om met gloeiende wangen en onbeschaamde sprongen voort te gaan. De Pinksterbloem heeft haar kroon reeds verloren en vliegt als een wilde bacchante met los-
{==205==} {>>pagina-aanduiding<<}
hangende haren rond, die den dartelen gildekens in het aangezicht slingeren. De tonen der vedel worden krijschend, de trom heeft den boventoon en dreunt als een muziek der helle en. bonst, bonst, alsof het de gejaagde harteklop verbeelden moest van de zinnelooze schare. Schorre stemmen willen een krachtigen aanloop nemen om toon en 
maat te volgen; maar struikelen en blijven steken in een modderig gegrom of schieten onverwacht uit in een gil. Halloo! halloo! Voort! voort! Een dolle drift grijpt de massa aan en tierend ijlt zij naar buiten, langs akkers en zandsporen verliezen de paren elkaar uit het oog en zwerven weg en schreeuwen hier en daar akelige duo's toe. Er liggen er aan de beek en onder de groene linde en als de oude goden voor het daglicht verdwenen zijn en de reine zon van den helderen hemel op de onbezoedelde kruinen der boomen is gedaald, om ze met een aureool van licht te omkransen, als zij lager en dieper doorgedrongen de roode takken der dennen verguld, de slanke berken verzilverd heeft, wijl honderd nimmer schor gezongen kelen haar begroeten met blij gefluit en getjilp; als zij eindelijk al verder neerglijdt langs de stammen, om te zien of er ook een plekje te verlichten is op het vochtige mos, dan - dezelfde voor boozen en goeden - slaat zij ook een aureool van licht om het hoofd van den mensch, dien zij in zijn schande verrast, en de mensch antwoordt niet, zooals de vogelen doen; maar de adem des winds, die in het voorbijglijden zijne brandende slapen koelt, ruischt door bladeren en takken:

Veni Creator Spiritus. 


Pinkster! Het eerste groen ligt gezaaid op de wemelende takken als een waas van jeugd, dat zich over den ouderdom

{==206==} {>>pagina-aanduiding<<}
verspreidt. Straks verdwijnen de teekenen van den dorren ouderdom geheel. De jeugd komt weerom. Aan den voet van de linde wagen de viooltjes zich in de lucht. De weide aan den rand van het bosch tooit zich met duizend madeliefjes en lijkt een heldere hemel vol witte zonnetjes. De seringen zorgen voor kleur en geur. Maar als gij den zomer ruiken en inademen wilt, kom dan mee naar de dennen. Zij maken u 't pad zacht en glad met de naalden, die zij vallen laten; en welke gecireerde vloer is zoo blinkend bruin of welk tapijt is zoo fluweelachtig en zoo rustig van kleur met zijn bruin en groen, als het mos onder de dennen. Daar staan zij, als reusachtige luchters en reiken met de uitgespreide armen over het voetpad; op de zacht en loom wiegelende takken komen loodrecht duizend en duizend groene spruitjes te staan, als even zoovele kaarsjes. Het hout knapt van de warmte, als in een oventje, knappend maken de spruitjes met zacht geweld zich los - en telkens hoort gij het knappen op nieuw. Gij kijkt om en wilt zien wie er aankomt. Ziet gij niet wie 't is? Ziet gij den zomer niet komen?
Pinkster. Een frissche koelte komt aandraven uit het Westen. Zij heeft een bad genomen in koele zeeën en brengt frischheid mee. Zij drijft in speelschen overmoed het stof in wolken over den straatweg en jaagt een rilling door de leden der onbewegelijke, stijve, bekrompen, pedante heggen en is in strijd met de zon en verdrijft de warmte, waar zij kan. Er zijn een paar besloten plekjes, die de zon naar hartelust koestert en verwarmt. De wind vliegt onrustig er om heen, als een snuffelende hond, die den ingang niet vinden kan, en holt in volle drift door de toppen der boomen weg; die hij in 't voorbijgaan ter dege heen en weer

{==207==} {>>pagina-aanduiding<<}
schudt, om straks zijn drift te koelen aan een paar eenzame en weerlooze wilgen, die hun leven lang scheef blijven staan van het buigen en bukken bij elken slag, dien zij om de ooren gekregen hebben. Wel hem, die den wind weet te trotseeren. Dien waait hij kracht en leven aan, van dien waait hij de vermoeienis af als stof.
Pinkster! Mei! lust van den boomgaard met zijn minder schoon, minder edel, minder statig hout. Wordt het niet gebogen en gekromd door den last van den arbeid, verdraaid en gespannen, gesnoeid en gekapt? Wordt er niet alles van geëischt, wordt het ooit met rust gelaten? 't Doet er niet toe hoe gij er uitziet, arme boomen, of de mensch moet er behagen in scheppen met u te spelen en het een punt van zijn liefhebberij maken u in den vorm van een kom, een hek, een pyramide te laten groeien of dwergen van u te maken. Maar overigens - 't doet er niet toe hoe gij er uitziet. Als gij maar vruchten voortbrengt en recht productief zijt, als gij maar uw rente afwerpt. En toch zijt gij schoon en verrukt gij het oog, wanneer gij u als een bruid in het wit dost, wanneer gij u den sneeuwwitten sluier omhangt, ja, in de Mei met uw feestdos, dan zijt gij schoon, dan begint gij uw arbeid met lust, en schoon blijft gij, al zijn alle weelderige loten weggesneden, schoon blijft gij, o arbeider, want gij zegent met een feestelijk gelaat.
Pinkster! Mei! lust van den boomgaard, lust van de vogelen, die u komen begroeten van verre, over bergen en zeeën, en hunne nesten bouwen op daken en op staken, waar het jonge vee om dartelt en springt. Pinkster! Mei! lust aller kinderen, die onder uwe malsche regendroppen gaan staan, om het altijd lokkend ideaal des levens te be-
{==208==} {>>pagina-aanduiding<<}
reiken, groot te worden. Pinkster! Mei! land van belofte, jongelingstijd van den zomer, jongmeisjesbloei van de natuur, bruid- en bruigomssaisoen, bij u mag de bloeitijd van het leven vergeleken worden.

De oude natuurgeesten zijn verdwenen en voor een deel opgelost in allerlei chemische bestanddeelen. Men gaat heen en neemt zooveel van dit en zooveel van dat en men kan Donar maken - en breken. Men vreest Wodans Wilde Jacht niet meer; maar kondigt haar komst met stormsignalen aan. Fro heeft afstand gedaan van zijn zonnerijk en reist als photographist op de kermissen. De aardmannetjes en kabouters vluchten van steenkolenmijn naar steenkolenmijn en zijn het land uitgedreven, wijl gas- en waterleidingspijpen hun gebied onveilig maakten.
De trotsche kerken staan er nog; maar zij zijn geplunderd. De waskaarsen zijn opgebrand, de altaren zijn opgeredderd, de nissen staan ledig, de schilderijen zijn geveild, de kerken zijn witgepleisterd en uitgedost in 't zwart van donkere schaduwen. Er regenen geene bloemen meer. Het orgel is echter gebleven en zijn ‘Veni Creator Spiritus’ heeft het gedaan. De Heilige Geest is hier doorgegaan. De Geest is als schuldeischer den inboedel komen taxeeren en heeft alles op straat laten zetten, waar de onterfden het kwamen halen om het elders onder dak te brengen. Voor het geestelijk Christendom is dat alles gedaan.
Pinkster! twee dagen feest! twee dagen preek in de genoemde kerken. Kerkelijke menschen hebben het druk. De koster, de voorzanger, de organist en de diakenen, die collecteeren moeten, benevens ouderlingen en kerkmeesters en allen, die in de hooge bank in het oog vallen of

{==209==} {>>pagina-aanduiding<<}
waar zij op nederiger plaats ‘Pinkster houden’ gezien willen worden. De zon schijnt vroolijk door de hooge ramen op de nieuwste modellen van hoeden en manteljes, die zich voor den preekstoel scharen, verguldt het koperen lofwerk, waarop de zware bijbel rust, en werpt op den witten muur scheefgetrokken afbeeldingen van de breede kerkramen. Het verlaten koor dommelt in de schaduw. Het behoort tot het verleden. Om den preekstoel schaart zich het heden. Langzamerhand schuiven eenige mannen de nauwe banken binnen, bedekken zich een oogenblik met zekere geheimzinnigheid het gelaat, als wilden zij niet weten dat zij daar zijn, zetten zich, zien rond, slaan de koperen sloten open en - wachten! 't Is feest, Zie, 't is feest! En dit is een feest-reunie van broeders. De zon lacht door de ramen, de engeltjes op het orgel door een straal van licht verlevendigd steken hunne vergulde bazuinen in de lucht. David de groote harpenaar met de kroon op het hoofd slaat boven op zijn hoogen, blinkenden troon de handen aan het speeltuig, gereed te beginnen, zoodra de zangmeester den koning en zijnen engelen het teeken gegeven heeft. De orgeltrapper is op zijn post en achter blanke en slanke orgelpijpen, die de breede lippen reeds openen, zit de man, die deze monden zal laten brommen en fluiten, trompetten en schalmeien.
De zangmeester schelt, de orgeltrapper heeft den voet op den balk om adem te houden in de groote en ruime longen van het orgel, de organist opent de sluizen, die den luchtstroom tegenhielden; daar golft de stroom door de breede kanalen, daar golft hij de ruimte in; maar bezield tot een stem, die jubelt en klaagt, roemt en weent, dankt en bidt, en al de tegenstrijdigheden dezes tempels

{==210==} {>>pagina-aanduiding<<}
verzoent, ja straks de heilige woorden, die de menschen haar meegeven, naar hoven draagt. 't Is een koningszang, meer dan David waardig. 't Is een engelenlied, 't zijn goddelijke klanken en de man, met het lange kleed, die daar in den weelderig gebeeldhouwden kansel is opgestaan, mag wel zelf een koning of een engel zijn, om het tegen David en de engelen vol te houden en de aandacht niet af te laten leiden door de nieuwste modellen der hoeden, of den voorzanger, die voor het front te kijk zit, of de breede laan van blanke zuilen of de zoneffecten op den muur of den geheimzinnigen Orpheus achter de blanke, slanke pijpen.
Geschiedenissen van oude dagen worden opgehaald en het blijkt dat er over den Heiligen Geest veel te zeggen valt. Het blijkt dat hij de wereld gered, de Christelijke gemeente gesticht, de Hervorming in het leven geroepen heeft. Hij heet het groote godsgeschenk en er schijnt reden te over dat een vergadering van Christenen zijne hooge werkingen roemt. Ook wordt gezegd dat de Christen, die immers uit den Geest geboren is (en wie past dit niet op zich zelven toe?) de ware mensch is in onderscheiding van de heidenen, die het groote voorrecht der Christelijke maatschappij niet bezitten.
Weder klinkt het orgel, dan weder de menschenstem, die op het zoeken van den H.G. aandringt en, als er gezongen is en elk is opgestaan, wordt de gemeenschap des H. Geestes over allen algesmeekt. Het proza herneemt zijne rechten, hoed en handschoenen zijn al opgenomen, de deurtjes zijn al geopend, de dubbeltjes worden gereed gehouden en als een Pinksteroogst ingezameld. En toch, het orgel heeft niet vergeefs geklonken, de menschenstem

{==211==} {>>pagina-aanduiding<<}
niet vergeefs gesproken. Goed gestemd gaan de broeders en zusters naar huis en drinken gezellig koffie en gaan een toertje maken.

Pinkster! De dennen, de linden lokken. Buiten trekt. Buiten is zoo schoon, zoo frisch, zoo vrij. Buiten is een kennis, dien men zoo zelden bezoeken en genieten kan. Reeds in den vroegen morgen zijn de kerkgangers de Pinkstervierders tegengekomen, met nieuwe hoeden, vroolijke kinderen en bonte zakdoeken met lafenis. Gelukkige paren, door den arbeid gescheiden, zullen een langen dag maken, die hun op hun zilveren bruiloft nog heugen zal. Zij zullen dwalen door lanen en over velden, wat zij zoo zelden doen, en zien hoe het zonnetje, dat een kwartiertje lang hun straatje verlicht, er wel uitziet als het door het loof van wezenlijke boomen valt. Vrienden, die als zij elkaar in de stad tegenkomen, elkander aanzien met het gevoel, dat een paar sleperspaarden moeten hebben, die te zamen een hooge brug opklauteren, hebben een wandelstok in de hand, een sigaar in den mond en een zwier in hun kleeding, hun gang en hunne haren, die toont dat zij ‘andere menschen’ zijn, wedergeborenen op hun manier. Zij hebben een gevoel, alsof de gansche wereld hun toebehoorde, alsof de zon opzettelijk voor hen scheen, alsof het bosch voor hen zijne takken deed groenen, alsof de lanen voor hun genoegen zoo stout waren aangelegd, de wind voor hen zoo frisch over de velden woei; ja, of de dag voor hen uitgezocht was. Gansche gezinnen kruipen, door honderd zwarigheden opgehouden, langzaam voort als kleine karavanen, zoekend naar een pleisterplaats, waar zij hunne tenten kunnen opslaan. Maar hoe zwaar zij het

{==212==} {>>pagina-aanduiding<<}
leven ook tellen mogen, zij tellen nu hunne lasten niet, want zij zijn voor hun genoegen uit en zij willen zich die illusie niet laten rooven. Oude heeren, die den winter in stilte verwenscht hebben, rijden naar een stil plekje, waar zij onder de boomen een sigaar kunnen rooken en de jonge wereld voorbij kunnen zien gaan. Neven en nichten komen al vroeg bij ooms en tantes aan, bij wie zij elkander rendez-vous geven en een paar gezellige Pinksterdagen hopen door te brengen.
Pinkster! De treinen maken het woord des dichters waar en voeren bevolkingen in hun staart. Zij ratelen af en aan, en gillen hun afscheid en hun welkom toe aan dorpen en steden in eindelooze bedrijvigheid en rusteloosheid. Als de zon hoog is aan den hemel worden de wegen bedekt met allerlei soort van mogelijke en schier onmogelijke rijtuigen, met zwoegende paarden er voor, die de laatste vonk van ijdelheid verloren hebbende met hangenden kop voortsukkelen en er een soort van schijndrafje op nahouden, waarmee zij de Pinkstervierders te vergeefs zoeken te misleiden, want de gelukkige voerman, die zelf slaperig en vermoeid het arme paard veilig langs den breeden straatweg moet leiden, wordt genoopt telkens van den bok te springen en zijn armen lotgenoot bij het leidsel te trekken en over de ribben te slaan. Het edel gezelschap ziet vol goede verwachting deze veelbelovende pogingen aan en stelt zich voor als een pijl uit een boog weg te zullen schieten; maar als de voerman, tot geruststelling der toerders, goed en wel op den bok zit, is het Pinksterpaard weer tot zijne oude zonden vervallen en zijn er weer buitengewone maatregelen noodig van de zijde des voermans, die gedemoraliseerd door zijn eigen lot zich op

{==213==} {>>pagina-aanduiding<<}
zijn lotgenoot wreekt en den voorbijgangers de liefelijke verklaring ontlokt dat zij met genoegen hem zelven eens zouden..... Ha! dat gaat beter! een groote wagen met twee paarden, mannen in hemdsmouwen en meiden met losse mutsen, die waarschijnlijk meer dan eens zijn afgetrokken. Zij zwaaien, terwijl zij - o triomf! - de eerstgenoemde equipage voorbijrijden, met de zakdoeken uit de ramen. Eén van de mannen heeft zijn arm om zijn Pinkstermeisje heengeslagen en schijnt ondertusschen met hangend hoofd en uitpuilende, starende oogen verdiept in de beschouwing van iets zeer merkwaardigs, dat zich naast hem op de bank van het rijtuig bevinden moet; maar tot nog toe aan de opmerkzaamheid der andere Pinkstervierders ontsnapt is. Anderen stoeien of kijken rond en rooken feestelijke sigaren. Zij schreeuwen het andere rijtuig iets toe, dat gelukkig verloren gaat voor de enkele voorbijgangers, die het schouwspel niet zonder deelneming gadeslaan. Maar de vrienden in het andere rijtuig lachen en schateren, ja, als één van de gezellige vrienden, met een zilveren sigarenpijpje in den mond en een neiging in oog en houding, om zich mede tot het schouwende leven terug te trekken, op den oorspronkelijken inval is gekomen dat zeker hooggeplaatst persoon ‘er niets aan doen’ kan, stijgt de pret ten top, waarover de man zich blijkbaar ten hoogste verwondert. Eén van de vrienden geeft hem een kameraadschappelijken slag op den schouder, om hem tot het besef te brengen van zijn eigen genie en ontlokt, bij het terugtrekken van zijn hand, een gil aan een der meiden, die er al lang op gewacht had zulk een gil te mogen geven. De schouwer trekt daarop partij tegen den aanvaller en beduidt hem dat hij....; maar daar hij nog niet recht weet wat

{==214==} {>>pagina-aanduiding<<}
hij zal, valt hij peinzend op zijn zitplaats neer. ‘Afdrinken!’ raadt de man met het hangend hoofd, die nog altijd niet tot de ontdekking is gekomen van het geheim naast hem; maar toch tijd gevonden heeft tot het ontwerpen van deze practische oplossing van den strijd. ‘Hoera! afdrinken!’ Het denkbeeld alleen is genoeg, om alle zielen in een broeder- en zusterband te omklemmen. De reizigers laten niet na dien band ook op aanschouwelijke wijze voor te stellen, terwijl zij schreeuwend en daarbij een wilde maat stampend hun weg vervolgen. Naar luid van het lied zou de tocht naar de hoofdstad van Noordbraband leiden. 't Is echter mogelijk dat de eerste kroeg de beste de eigenlijke plaats van bestemming is. De lieden, die aan het hoofd dezer inrichtingen staan, hebben een buitengewoon grooten inslag van jenever en brandewijn gedaan - met het oog op Pinkster. Bij de herberg staat een fatsoenlijk jongmensch, ten minste wat men gewoon is al zoo te noemen, hij leunt en hangt, met den hoed op één oor, van buiten tegen het rasterwerk en weigert met bedaarde koppigheid het lieve jonge meisje te volgen, dat vleit en vleit en hem bij de mouw trekt en, schoon radeloos van schaamte, hem niet verlaten wil. Een vreemde komt haar helpen en trekt den onwillige, die zijn standpunt hardnekkig verdedigt, van het hek op den weg. Maar nu komen er andere bezwaren. Hoe hem recht op de beenen te houden? Zal zij dat doen? - Uit den weg! Een rijtuig! de glanzige paarden springen op in de blinkende tuigen en zijn in de war van het rumoer, misschien bedwelmd van de dampen, die uit en om de herberg opstijgen. Het arme meisje met haar eenvoudig gezichtje en haar eenvoudig kleedje, een gezichtje en een toiletje, waarmee zij ongedeerd de wereld zou kunnen doorgaan, weet zich

{==215==} {>>pagina-aanduiding<<}
niet te redden en wil haar broeder medetroonen. Zij is met hem uitgegaan in de hoop dat hij zich dan goed zou houden. Maar hij houdt zich zoo slecht dat hij bij haar vriendelijke en zachte aanraking bezwijkt en weder langs het hek neerglijdt, waar hij zitten blijft met den hoed naast zich en zóó rustig alsof het een uitgezocht plekje was en hij zich hier eerst recht op zijn gemak gevoelde. De menschen, die zich laten schommelen op de gevoelige veeren van het deftige rijtuig en achteloos in de zijden kussens gezakt zich verwaardigen om zich heen te zien, kijken eens zoo vervelend, als anders, en een paar dames begrijpen maar niet, terwijl zij met het gouden lorgnet de merkwaardigheden dezer plaats onderzoeken, waarom het juist op Pinkster zoo ‘commun’ moet zijn op den weg. Het stoort haar genoegen, en de paarden behoeven niet schrikachtiger te worden, dan zij reeds zijn - bah! 't is op Pinkster ‘dégouttant’! In de stad houden de huisvaders sociëteit. Moeder heeft het eten klaar en zendt dochterije uit om te zien of vader ook komt. Dochtertje is als een Pinksterbloempje uitgedost met rozen en met linten van de mevrouw, bij wie moeder schoonmaakt. Moeder is grootsch op Pinksterbloempje met hare blozende wangen, zoo frisch en zoo malsch als de rozen op het bloemenrekje buiten het raam. Moeder komt ook buiten, om te zien of haar Pinksterbloem wel nagekeken wordt en om te hooren of de menschen 't ook een beeld van een kind vinden; maar toch kijkt zij niet zonder zorg naar buiten. Ha! daar is vader - vader in een wonderlijke luim, vroolijker en aardiger dan anders. Hij grijpt het kleine handje of het hem steunen moest en maakt, zeker voor de grap, eenige passen nu rechts, dan links. Pinksterbloempje ziet op; maar

{==216==} {>>pagina-aanduiding<<}
er is geen spoor van een lach op vaders gezicht. Hij kijkt wanhopig ernstig, en stapt alsof hij over brokkelende steenen een peilloos diepen stroom overstak. Dan weer schijnt hij een open en vlakken weg gevonden te hebben en rent hij voorwaarts en sleurt het kind met zich mee. Altijd even ernstig. Daar lacht hij en springt een paar maal met beide voeten van den grond, altijd even ernstig, alsof hij op een gloeiende plaat liep en zich goed wilde houden. Pinksterbloempje kijkt verlegen op. Hij doet haar zonderlinge voorstellen, waarvan zij schrikt, en zegt dat zij vóór zich kijken moet. En de zachte, engelachtige oogen, die zuivere spiegeltjes, worden bedekt met een paar donkere gordijntjes en vader ziet ze niet meer. Maar hij ziet nog schande, verwijt, oordeel. Hij ziet duivels, hij ziet vijanden alom. Hij ziet moeder voor een heks of een toovenaarster aan - en zij is het, als gij weet hoe Pinksterbloempje's jurkje in elkaar gezet is - hij scheldt - en de deur sluit zich achter hem. Gelukkig, als moeder de vrouw een paar flinke armen tot haar dienst heeft en de politie vertegenwoordigt in huis - gelukkig? Ach! Maar 't is misschien slechts voor een enkelen keer dat vader dronken is, 't is misschien omdat het Pinkster is.... omdat het Pinkster is!
Pinkster - de avond valt, de karavanen zetten een uur vóór den tijd zich in beweging. De jonge paren scheiden met moeite van plekjes, die zij altijd onthouden zullen. De vrienden zijn aan hun laatste sigaar en hun laatsten stuiver, nog niet aan hun laatste aardigheid, allerminst aan hun laatste lied.
Er is veel gedrang aan het station. De mannen in de hemdsmouwen hebben de jassen weder aan; maar zien er niet fatsoenlijker uit. Er ontbreken een paar van de jongens - en een paar van de meiden. Een dronken man,

{==217==} {>>pagina-aanduiding<<}
door de drukte nog meer opgewonden, meent dat op het oogenblik niets beter past, dan recht door het gedrang heen te stevenen en snijdt van de karavaan een klein jongere af, dat zoekt raakt en gilt. Vader en moeder gillen mee, gedienstige menschen maken het tumult en den afstand van het kind tot zijne ouders nog grooter, die na duizend angsten het verloren schaap aan de hand van een diender terugvinden. In de wachtkamer 3de klasse zijn de kleine kinderen in groot gevaar van dood gedrongen te worden, vaders en moeders zien met hoop en vrees naar het oogenblik der bevrijding uit. Duizenden en duizenden menschen sleept het ijzeren gevaarte mee; trein volgt na trein; ieder dringt en vecht en redt zich zoo goed, als hij kan, en vraagt niet naar den ander. Voorwaarts maar! En terwijl het geweld en het gejoel nauw merkbaar afneemt, kronkelt het monster zich over den ijzeren weg door zwijgende weilanden met rustende koeien, langs kalme sloten en vredige hekken. De kikkers zingen hun Meizang zoo goed als de vogelen, ongeprezen maar ongestoord. Voort gaat het, alsof een plotselinge drift het gevaarte had aangegrepen, of het kermisgejoel van Pinkster het schichtig had opgejaagd. Voort gaat het, voort, vliegend, rennend, met inspanning van alle kracht, zuchtend, hijgend den vrede, de rust, den stillen, kalmen avond in, die zich langzaam van alle kanten vallen laat en spoortrein en stad en hei en weide omhult.
De sterretjes van de weide zijn verbleekt, de sterretjes van den hemel zijn verschenen, eerst één voor één, straks bij heiren, zij vervroolijken den diepen donkeren hemel en glinsteren door het fijne loof zoo onschuldig en rein van het kwaad, dat zij nooit hebben aanschouwd, en droomen van vrede en harmonie. Van verre steekt de kerktoren zijn uitgestrekten vinger

{==218==} {>>pagina-aanduiding<<}
naar omhoog en dreunt de diepe toon der klok hoog over de daken heen, als een stem der herinnering. Ja, gij zijt er! Wij zien en wij hooren u. Gij vertolkt de stille taal der hemelen:

Veni Creator Spiritus. 


Binnen uwe muren klonk eens dat lied in onverstaanbaar Latijn - en het volk zocht zijne oude goden op in de natuur. Klinke wat gij ons te zeggen hebt en op uwe wijze zegt - gij zelve moet weten of gij 't beter, duidelijker, eenvoudiger, aangrijpender, natuurlijker zeggen kunt, dan gij met al uw Hollandsch doet - klinke wat gij te zeggen hebt niet alleen, als de stem van het orgel, binnen uw afgesloten ruimte; maar als de stem van uw klok over de wijde aarde heen. Op markten en pleinen, langs paden en wegen, in bosschen en velden, onder de schare.
Pinkster! O! 't is en 't blijft blij in de Mei - blij en vroolijk in de natuur - en vrij bovendien! Met breeden voet, onuitroeibaar en stevig, staat Pinkster geplant in de oude en altijd nieuwe natuur. Wee hem, die het feest der natuur niet liefheeft. Wee hem, wien het niet stemt en sticht! Dat Pinkster zich er niet van los make en niet worde, te midden van het welig groen, als een dorre, doode boom van onverdraagzame, strakke kerkelijkheid. 't Is in de Mei zoo blij!
Er moeten niet twee Pinksterfeesten zijn hier een in de kerk, daar een in de kroeg. Maar één Pinksterfeest voor hart en leven. Eén Pinksterfeest als waarvan de sterren droomen, harmonisch en rein, schoon en goed, blij en heilig, in kerk en huis, in bosch en beemd, in hart en geest.

Veni Creator Spiritus! 


J.d.V.






{==219==} {>>pagina-aanduiding<<}

Miskenning.

Toen ik een kind was, las ik graag in den bijbel. Als 't aan ons Zondagmorgenontbijt mijn beurt van lezen was, gevoelde ik me zeer aangenaam gestemd en van hoogmoed niet geheel vrij. Ik las dan zóó plechtig dat mijn vader mij wel eens in de rede viel om te vragen, waarom ik zoo heel anders las dan in mijn schoolboek. Ik zal dan wel een kleur hebben gekregen maar ik las er toch, vijf verzen verder, niet minder plechtig om. Las een mijner broêrs of zusters - wij waren negen in getal - dan hoorde ik dat ook heel gaarne en als vader met ons sprak over 't gelezene, dan luisterde ik met den hoogsten ernst. Hij zocht altoos voor ons een hoofdstuk of een gedeelte op en stoorde zich daarbij niet aan volgorde. Zoo kwam 't dan ook dat we den eenen Zondag uit het Oude Testament, en een volgenden uit het Nieuwe lazen; ook wel op één morgen uit beide afdeelingen. Eén ding moet ik bekennen: vader had de gewoonte soms midden in de warmte onzer voordracht ons vragen te doen; dit had ik bijzonder graag als ik luisteraar was, maar wanneer ik zelf stond te lezen, was zoo'n inval mij niet welkom. Ik had dan een gevoel als iemand

{==220==} {>>pagina-aanduiding<<}
die maar aan één kant geschoren is. Ik wist dan maar weinig te antwoorden en was blij als vader zei: ga voort! Dit houd ik tegenwoordig voor een bewijs dat ik graag mijzelf hoorde spreken. Die ontdekking heeft mij, bij later herinnering, veel licht gegeven in 't zonderling feit dat zoo vele akademieburgers advokaat of predikant worden; dat onder de baantjes in stad en dorp die van voorzanger en omroeper gezocht zijn. Van dien kant beschouwd is 't misschien een weldaad voor mij, dat ik tegenwoordig geen tien minuten lang hardop kan spreken, want waar had die eigenstemliefde op moeten uitloopen? 't Is nu maar de vraag, welk aandeel die zwakheid, - in alle geval toch maar een kinderzwak, - aan mijn bijbelvereering had.
Nu ik eerlijk gebiecht heb, mag ik ook iets anders zeggen, wat even waar was. Hetzij wijzelf lazen of vader vertelde van sommige personen uit den bijbel, van hun toewijding, van hun vuur, van hun zelfopoffering; als er b.v. spraak was van Jezus' martelingen naar lichaam en ziel, waren wij diep bewogen. Onze lippen trilden, onze innerlijke gloed werd zichtbaar op ons gelaat. Sommigen konden hun tranen, anderen hun toorn over zooveel onrecht niet verbergen. Als wij lazen van de reizen van Paulus en hoorden dat hij dit deed geheel uit liefde voor de zaak waarvoor Jezus was gestorven; als wij dan zagen hoe hij in de grieksche steden beleedigd werd en zijn leven meermalen gevaar liep, dan werden wij fel bewogen ten gunste van dien vurigen apostel! Het wekte in ons diepen eerbied voor hem op, dat hij zulk een geheel man was; dat hij al wat hij deed zoo vurig en zonder omzien behandelde. Wij bewonderden in hem dat hij, kampende tegen de ruwe volksbegrippen, zoo velen door zijn

{==221==} {>>pagina-aanduiding<<}
groote gloeiende liefde overwon. Liefde was zijn dwangmiddel en wij gevoelden toen reeds dat zulk een gedrag Paulus moest verheffen in aller oogen tot een edel man en dat hij op die wijze niet te wederstaan was.
Hoe trof het ons tot in de ziel als wij lazen: ‘Paulus, in den Areopagus te midden des volks staande sprak: Gij mannen van Athene, ik heb bevonden dat gij en ik niet zoo geheel van een anderen godsdienst zijn. Want uw stad doorgaande en aanschouwende uw heiligdommen, vond ik ook een altaar met het opschrift: Aan den onbekenden God. Dezen, dien ge dus niet kennende dient, verkondig ik ulieden. God, die de wereld heeft gemaakt met al wat daarin is, de Heer des Hemels en der aarde, woont niet in tempelen met handen gemaakt en wordt niet gediend door offerhande alsof hij iets noodig had, daar Hijzelf aan allen het leven, den adem en alle dingen schenkt.....’ Zoo sprak hij, open en weerloos, tot een volkje dat daarmede stond te spotten en slechts uit nieuwsgierigheid hem tot spreken had genoodigd. De Grieken waren destijds een nietig overblijfsel hunner groote en machtige vaderen en deden niets dan teren op die grootheid tot zij uitgeteerd waren. Paulus stond voor onze jeugdige verbeelding als een reus onder dwergen; als hun eigen groote Plato, maar met grooter geestkracht en opoffering. Hij was ons een heerlijk man. Het verhaal van zijn gedrag te Philippi in Makedonië tegenover den stokbewaarder is mij onvergetelijk bijgebleven en heeft mij een eerbied ingeboezemd voor den mensch en apostel, dien de geweldigste kalvinist niet in staat is mij te ontnemen. Vader wees ons met nadruk op dit beeld der legende; hoe Paulus door alle gevaren, door alle vernederingen, door alle weerspannigheid van eigen volge-
{==222==} {>>pagina-aanduiding<<}
lingen met het zelfde vuur, de zelfde kracht, de zelfde liefde bleef bezield. Hoe hij tot zijn vrienden zeggen kon naar waarheid - en deze woorden van Paulus las vader onder ons voor, wat altoos nog dieper indruk maakte, omdat hij een zachte stem had met een weinig trilling als hij, zooals in dit geval, innerlijk aangedaan was -: ‘Waakt en gedenkt dat ik drie jaar lang, nacht en dag, niet heb opgehouden de 
gemeente met tranen te vermanen. Ik heb niemands zilver of goud of kleederen begeerd. Gij weet dat mijn handen mij gediend hebben om te arbeiden voor eigen nooddruft en van hen die met mij waren. Ik heb u in alles getoond dat wij arbeiden moeten, de zwakken opnemen, de woorden van Jezus gedenken: 't Is zaliger te geven dan te ontvangen.’
Was 't wonder, vroeg mijn vader, dat zij hem om den hals vielen en kusten? Dat zij bedroefd waren omdat zij hem wellicht nooit meer zouden zien?
Ja, wij gevoelden dat zijn heengaan een groote treurige leegte veroorzaakte bij allen die hem waarlijk hadden liefgekregen.

Nu ik geen kind meer ben en mij deze bijbellezing herinner, nu gevoel ik veel dieper en beter, welk een groot man Paulus was en welke goede aandoeningen in ons kinderlijk gemoed werden opgewekt en ontwikkeld in deze Zondagmorgenuren. Nog lees ik gaarne in die boeken en zoek dan bij voorkeur naar menschen. Als ik er dan zoo menig waarachtig mensch in aantref en zijn leven lees in dien eigenaardigen hebreeuwschen stijl die in onze bijbelvertalingen zoo bewaard is gebleven, dan vraag ik: hoe komt het toch, dat er van die boeken zoo weinig werk wordt gemaakt? En als ik naar opheldering over dit punt

{==223==} {>>pagina-aanduiding<<}
zoek, dan ontdek ik aangaande deze zelfde kostbare verzameling wonderlijke zaken. Ik ontdek dat er in gelezen wordt door honderden menschen die niet kunnen lezen en wien men met het zelfde gevolg den oorspronkelijken tekst in handen zou kunnen geven. Ik ontdek dat honderden kinderen er in lezen zonder eenige leiding, wat erger is dan in 't geheel niet, want 't is hierin met hen als met de wilden die uit diamant en stukjes glas of koralen de laatsten kiezen en zich niet zelden er mee kerven. Ik ontdek dat honderden predikanten er voor de minontwikkelden uit lezen maar meer bijwijze van messen- en scharenslijpen, dan om het hart te veredelen en te versterken. Voor zulke strijdlustige Smouten, Triglands en Bogermans is natuurlijk de bijbel een tuighuis. Zoodra de bijbellezer verzuimt te zoeken naar het ééne Noodige, d.i. de Liefde; de reine liefde van menschen voor menschen als grondslag en band van 't maatschappelijk leven; - dan vindt hij wapens bij menigte in die boeken; niet omdat de woorden dier oude schrijvers tot wapens bestemd waren maar omdat het kijfachtig humeur van bovenbedoelden ze daartoe smeedt.
Ik ontdek dat de bijbel op de scholen niet meer wordt behandeld. Dit is een gevolg van 't twiststoken der Smouten. Zijne voortreffelijkste boeken worden niet op de gymnasia behandeld. Dit is een treurig verzuim dat door niets te verdedigen is. Eindelijk ontdek ik dat Jan Rap en zijn maat iets uit den bijbel weten aan te halen om redenen van spot en om eigen gebrek aan geest te gemoet te komen. Voorts haalt de zoogenaamde man van beschaving de schouders op over de bijbelboeken of over een vriend, die ze hoogschat en liefheeft. Wie uit die boeken iets als leesstof wil aanwijzen, wordt bespot door de verlichte heeren

{==224==} {>>pagina-aanduiding<<}
uit de kroeg; geminacht door duizend kalvinisten; met eenige vraagteekens aangestaard door zijn geleerde vrienden; verketterd door de Smouten.
Treurige ontdekkingen, voorzeker!
Gelukkig zijn er nog echt protestantsche predikanten die den kinderen leeren, die boeken te lezen en in het leven der bijbelsche personen die toewijding te doen opmerken waarmede zij voor iets spraken, leefden, stierven. Ik zie niet in waarom de kracht en de ernst van een Jeremia moeten achterstaan bij die van elk ander held uit de wereldgeschiedenis. Waarom een Job in zijn grootheid zoo weinig bekend is aan de kinderen. Die leeraren zoeken het evenwicht te herstellen dat ten nadeele der zoogenaamde heilige boeken bij lager en middelbaar onderwijs is verbroken. Want eigenlijk stelselmatig onderricht in de heilige boeken wordt slechts aan de hoogescholen gegeven, alsof de jongens der gymnasia niets uit het Oude Testament, niets van Job en Jesaja konden leeren! Zoover is het bij ons gekomen dat het vergelijkend taalonderwijs, door afsluiting van de beste bronnen zooals de heilige boeken zijn, wordt benadeeld om - let wel! - ‘om het godsdienstig gevoel niet te kwetsen!’ Als dat godsdienstig gevoel zoo glasachtig, zoo innig broos is, dan moest men althans de wijsheid hebben het geen godsdienstig gevoel maar grootvaders goudsche pijp te noemen. Een ziekelijk godsdienstig gevoel waarlijk, dat van streek raakt bij vergelijkende taalstudie in de heilige boeken.... Maar zóó waar is het, dat wij oogsten wat wij gezaaid hebben. Geheel onze staatwording was een spel met bijbelteksten, een steekspel van schriftverklaarders en schriftvertroebelaars, één groot bijbeltoernooi dat begon met Marnix'

{==225==} {>>pagina-aanduiding<<}
‘bijenkorf der roomsche kerk’, voortgezet is door Bogermans en Gomarus in een heel anderen geest, - en geëindigd door Bilderdijk? - neen, niet geëindigd: nog altoos voortgezet door Groen van Prinsterer en zijn jongeren. Marnix had recht van spreken; er was een macht te grondvesten tegenover snood geweld. Gelukkig dat hij gesproken heeft; maar het teekent ons wezen als volk dat zijn en Oranje's grondlegging van onzen staat onmiddellijk werd voorafgegaan door genoemden bijenkorf en gevolgd door zijn bijbelvertaling. Wij waren een bijbelstaat. Onze scholen en hoogescholen waren bijbelsche steekspelen. Mocht er al eens een Boerhaave schitteren, de akademiën waren godgeleerde bezittingen en bezettingen. Weinig werd er van andere fakulteiten vernomen. Hoe vaart de akademie? Episcopius vaart vrij wel. Hoe gaat het te Leiden? Vorstius zal nog godgeleerde punten voor de staten moeten verdedigen, anders zal Leiden zonder Vorstius, d.i. zonder godgeleerdheid, d.i. maar half akademie zijn: Gomarus heette zoolang de andere helft. Zoo doende waren de hoogste inrichtingen van onderwijs veel meer sanhedrin dan leerschool. Daar werden de schapen van de bokken gescheiden. Daar werd de grens bepaald waarin de denkwijzen blijven moesten op straf van uitwerping. Daar werd het godsdienstig gevoel gemaakt. Van dáár ging de bedeeling van dit artikel uit. Zoo zijn wij sints ons volksbestaan fijn geworden op dat punt en er is wellicht geen volk ter wereld als 't onze waar, onder de laagste klassen en de hoogste, nog heden zooveel Gomari en Arminii zijn; waar zulk een stipte kennis bestaat aangaande den graadmeter van 't godgeleerd gevoel; waar de kennis zoo juist is en zoo algemeen omtrent het snij- en kerfvermogen van

{==226==} {>>pagina-aanduiding<<}
sommige bijbelteksten; waar derhalve het individueel recht van schriftverklaring zoo gehandhaafd wordt. Dit welig opschieten van het zaad der zeventiende eeuw houd ik voor de oorzaak van de voorzichtige en ik moet, met het oog op dien genoemden rijken oogst bekennen: wijze schoolwet van 1857. Maar tevens is er door ontstaan: een kinderachtige of liever hofjesachtige omzichtigheid jegens de godgeleerdheid van bakker en schenker, die niet meer noodig is en op nadeel voor onze volksontwikkeling zou uitloopen. Men loopt gevaar de dwaling in 't leven te roepen en wortel te doen schieten, dat de bijbel niets anders dan een wapenkamer is. Men sluit zoodoende een heerlijke bron van taalstudie af en onthoudt aan de jonge lieden in 't middelbaar onderwijs een schat van dichtkunst. Dit misverstand, dat eigenlijk niets anders is dan een slenderig voeden van volksvooroordeel, is een even zoo sterke en even zoo te betreuren miskenning als het slijpen van bijbelsche messen en scharen, te erger omdat zij niet behoeft te bestaan. Ons middelbaar onderwijs is geheel in handen van staat en gemeente; de leeraren zijn hoog ontwikkelde jonge mannen en de leerlingen zijn geheel ter hunner beschikking door 't vol vertrouwen der ouders. Waarom versmaden zij de bijbel-litteratuur?

In den laatsten tijd, inzonderheid sedert de oprichting der hoogere burgerscholen, wordt de jeugd meer dan vroeger met onze dichters bekend gemaakt. Meer en meer behooren Hooft, Vondel, Breero, Poot, Cats, Huygens, Feith, Bilderdijk, Beets, da Costa, de Genestet, Potgieter, op de scholen tehuis. Bij een degelijk taalonderwijs kunnen de leeraren ook een Coornhert en Marnix niet missen. Zij

{==227==} {>>pagina-aanduiding<<}
ontmoeten bij de dichters en letterkundigen van den nieuweren tijd woorden, die de leerlingen moeten kunnen opsporen in dichters van vroegere tijdperken om er de verschillende vormen van te zien, om er de wording van te ontdekken, om er de ontwikkeling van te kunnen nagaan. Dit leert hun niet alleen hun taal zelfbewust gebruiken, maar ook belangrijk verrijken en op den duur vernieuwen. Het is zeer goed, de jonge lieden tot de meest mogelijke afwisseling in keus van woorden, van spreekwijzen, van zinbouw in staat te stellen. Als vanzelf wordt hierdoor hun gedachtenkring verruimd, hun voorraad van denkbeelden vergroot, de uitdrukking dier denkbeelden verfraaid en gemakkelijker gemaakt. Daarom lezen zij ook in buitenlandsche dichters. Zij leeren nagaan hoe Vondel een beek beschouwt, hoe Goethe; zij leeren gevoelen hoe Schiller de hartstochten der menschen schildert, hoe Shakespeare; zij leeren natuurpoëzie verschillend genieten aan de hand van de Lamartine en van de Genestet; zij leven met Milton in een geheel ander verloren Paradijs dan in Vondels Lucifer. En altoos leven zij met hun jonge, frissche ziel in een schoone wereld van poëzie, waar zij heden de harp van Eolus, morgen de lier van Apollo, straks den donder van Zeus, dan weder het suizen der zefiers vernemen die de windharp niet konden roeren. Het heilzame der dichtkunststudie, ja daarvan is elk leeraar, zijn vele ouders diep doordrongen. Het neemt toe omdat zij er het middel in zien om den geweldigen stroom der geleerdheid, - die op de jeugd wordt neergedreven van de bergen door den grooten Mogol, genaamd Werkelijkheid, - op weldadige wijze te breken, te verdeelen en zoo te beletten de zielen te verpletteren.

{==228==} {>>pagina-aanduiding<<}

Gelukkig verschijnsel! Welkom, gij dichters! Indien gij er niet waart, dan zouden de programs der inrichtingen van middelbaar onderwijs ongenadig, moorddadig zijn. Want de programmakers schijnen niet meer te vragen naar bergplaats in de kinderziel, zij schrijven maar voor: zooveel aardrijkskunde, batterijleer, carrarischmarmerkunde, drogerijleer, ezelbehandelingtheorie, het alfabet uit en nog iets. Zij vergeten of weten niet dat alle geesten niet even ontwikkeld zijn; dat de meeste leeraars de kunst van onderwijzen niet geleerd hebben; dat in de nieuwe wet op het hooger onderwijs op nieuw verzuimd zal worden te zorgen voor opvoedkundige leeraren; dat de meeste wetenschap post vat bij de meeste kinderen ten koste van verstand en hart; dat onverwerkte geleerdheid ballast wordt; dat een overladen ziel haar sap verliest.... Gelukkige ster, gij ster der poëzie, die over dit plan der verwoesting zult lichten. Gij zult niet alleen verademing geven, maar gedurig nieuwe kracht om den verschrikkelijken last te torschen en te verwerken.
Op de gymnasia worden de oudere en nieuwere dichters vaak vrij uitvoerig behandeld. De hoogste leerlingen kunnen vrij wat homeriaansche regels in 't grieksch schrijven en opzeggen. Als vanzelf kunnen zij met Horatius, Ovidius, Virgilius goed te recht komen. Maar hebreeuwsch kennen zij niet. De poëzie van Mozes, Job, David, uit het babylonische tijdperk is hun vreemd. Voor deze onkunde in de schoone hebreeuwsche poëzie worden de wonderlijkste uitvluchten gezocht. Maar die allen komen neer op het beklagelijk feit: dat de heiligheid dier gedichten hun beoefening belet. 't Is hier de plaats niet om dit zuiver sjineesche verschijnsel nader te leeren kennen. Vergenoegen we ons voor 't oogenblik met de treurige waarheid. Ver-
{==229==} {>>pagina-aanduiding<<}
geefs zoekt gij in onze hollandsche bloemlezingen naar die oude poëzie. Dr. van Vloten heeft bijna een scheepslading stukken uit onze vaderlandsche letterkunde bijeengebracht, maar vertalingen uit de hebreeuwsche dichters heeft hij achtergelaten. Indien zijn bloemlezingen uitsluitend oorspronkelijke stukken van onze schrijvers en dichters gaven, dan mochten wij geen vertalingen eischen; maar zij bevatten zoo menige proeve van overzetting, dat een dergelijke proeve van IJsbrand van Hamelsveld, Herman Muntinghe, Clarisse, van der Palm, Oort enz. uit de Hebreeuwen billijkerwijs mocht worden verwacht. Dezelfde teleurstelling doet gij op in de schoonste duitsche bloemlezingen, zooals die van Weber, Oltrogge e.a. Oltrogge komt er rond voor uit: ‘Bei Zusammenstellung des Lesebuches habe ich Alles zu vermeiden gesucht, was Demselben eine besondere Färbung geben könnte!....’ Lach niet. Wij weten dat de dichtkunst een oneindig kleurental in hare prismaas heeft, maar wij wisten niet dat er ook maar één onbruikbaar ware!... Doch de hebreeuwsche dichters te beschouwen, als met de Lazarusklap, is een oude kwaal. Sterne, dien men evenmin zal verdenken van mystiek als van omgang met 
Strauss en Kuenen, heeft er eens een preek over gehouden naar aanleiding van Joh. 5, 39. Dit merkwaardig stuk komt mij hier zeer van pas. Sterne is een oud vriend van ons allen. Wij gelooven in hem. Ik zal hem 't woord eens geven. Vertalen durf ik van Sterne zelfs geen preek:
‘It would be passing the tenderest reflection upon the age we live in, to say it is owing to one of these that those inestimable books, the sacred Writings, meet so often with a disrelish (what makes the accusation almost

{==230==} {>>pagina-aanduiding<<}
incredible) amongst persons who set up for men of taste and delicacy; who pretend to be charmed with what they call beauties and nature in classical authors, and in other things would blush not to be reckoned amongst sound and impartial critics. But so far has negligence and prepossession stopped their ears against the voice of the charmer, that they turn over those awful sacred pages with inattention and an unbecoming indifference, unaffected amidst ten thousand sublim and noble passages which, by the rules of sound criticism and reason, may be demonstrated to be truly eloquent and beautiful.’
Daarmeê zouden we 't vooreerst kunnen doen. De oude predikant van Coxwould is niet malsch op het punt van bijbelmiskenning en te krachtiger komt hij uit omdat hij de eerste letterkundige van zijn tijd was. Maar hij zou zijn lettervrienden nog meer vertellen.
‘There are two sorts of eloquence, the one, indeed, scarce deserves the name of it, which consists chiefly in laboured and polished periods, an over-curious and artificial arrangement of figures, tinselled over with a gaudy embellishment of words, which glitter, but convey little or no light to the understanding. This kind of writing is for the most part much affected and admired by people of weak judgment and vicious taste, but is a piece of affectation and formality the sacred writers are utter strangers to. It is a vain and boyish eloquence.
The other sort of eloquence is quite the reverse of this, and which may be said to be the true characteristic of the holy scriptures; where the excellence do not arise from a laboured and far-fetched elocution, but from a surprising mixture of simplicity and majesty, which is a

{==231==} {>>pagina-aanduiding<<}
double character, so difficult to be united, that it is seldom to be met with in compositions merely human! We see nothing in holy writ of affectation and superfluous ornament.’
Juist. Ten slotte zegt hij: vertaal Homerus, Virgilius, Dante en hun schoonheden verdwijnen; vertaal de hebreeuwsche dichters en hun schoonheid blijft! Kras, maar waar. Heerlijk waar voor ons middelbaar onderwijs en het genot der leeken. De bloemlezer heeft in de ‘tienduizend edele en verheven plaatsen’ slechts te grijpen. Maar hij doet het niet. Ter Haar heeft in zijn Abdelkader een beschrijving van een Arabischen strijdhengst gegeven, wier schoonheid haar wederga in onze letterkunde niet heeft. Abdelkaders verzuchting tot het edele dier is roerend en verheft het dichtstuk tot een blijvend kunstwerk. Maar waarom verschijnt die van Job 39 niet in onze leerboeken?
‘Zult gij het paard sterkte geven? Kunt gij zijn hals met donder bekleeden? -


Zult gij het beroeren als een sprinkhaan? De pracht van zijn gesnuif is een verschrikking. -


Het graaft in den grond en het is vroolijk in zijn kracht en trekt uit, den geharnaste te gemoet. -


Het belacht de vrees en wordt niet ontsteld en keert niet om vanwege het zwaard. -


Tegen hem ratelt de pijlkoker, het vlammig ijzer der spiets en der lans. -


Met schudding en beroering slokt het de aarde op en gelooft niet dat het is het geluid der bazuin. -


In het volle geklank der bazuin zegt het: Heah! en riekt den krijg van verre, den donder der vorsten en het gejuich. -’
Schoon is Abdelkaders strijdhengst, maar schooner is

{==232==} {>>pagina-aanduiding<<}
deze zijn voorvader. Sterk is hij en fier. Gij hoort hem brieschen, ziet hem snuivend, schuimend in den kamp. Met schudding en beroering dat is: in snellen dreunenden galop, slokt hij de aarde in, gelijk de dichter het snel afleggen der ruimten noemt. Dickens zegt dit ook telkens als hij snel rijdt, omdat Dickens den bijbel herhaaldelijk heeft gelezen.
Zoo vindt ge ook in onze bloemlezingen vele ‘stormen op zee’ op rijm en niet berijmd, maar den storm uit psalm 107 vindt ge er niet.
‘Die met schepen ter zee afvaren, handel doende op groote wateren; -


Die zien de werken des Heeren en zijn wonderwerken in de diepte. -


Als Hij spreekt zoo doet hij een stormwind opstaan die de golven omhoog drijft. -


Zij rijzen op naar den hemel, zij dalen neder tot in de afgronden; de zielen versmelten van angst. -


Zij dansen en waggelen als een dronken man en al hun wijsheid wordt verslonden. -


Doch roepend tot den Heer in de benauwdheid die zij hadden, zoo voerde Hij hen uit hun angsten. -


Hij doet den storm stilstaan, zoodat hun golven stilzwijgen. -


Dan zijn zij verblijd, omdat zij gestild zijn....’
Is dat niet een heerlijk dichtstuk? Is het in zijn eenvoud niet treffend? Waarom acht gij deze groote welsprekendheid niet? De natuurbeschrijving uit psalm 104, mag die niet in de schoolboeken overgenomen worden als verheerlijking van het machtig dichtstuk Genesis 1:
‘Hij bedekt zich met het licht als met een kleed, Hij rekt den Hemel uit als een gordijn. -


Die zijn opperzalen zoldert in de wateren, die van de wolken zijn wagen maakt, die op de vleugelen des winds wandelt. -


Hij maakt zijn Engelen geesten, zijn dienaars tot een vlammend vuur. -

{==233==} {>>pagina-aanduiding<<}
Hij heeft de aarde gegrond op haar grondvesten, zij zal nimmermeer noch eeuwiglijk wankelen. -


Gij hadt ze met den afgrond als een kleed overdekt; de wateren stonden boven de bergen. -


Van uw stralen vloden zij; zij haastten zich weg om de stem des donders. -


De bergen rezen op, de dalen daalden ter plaatse die Gij voor hen gegrond hadt. -


Gij hebt een paal gesteld dien zij niet zullen overgaan; zij zullen de aarde niet weder bedekken. -


Die de fonteinen uitzendt door de dalen, dat zij tusschen de gebergten heenwandelen. -


Zij drenken al 't gedierte des velds; de woudezels breken er hun dorst mede. -


Het gevogelte des hemels woont daarbij, een stem gevende van tusschen de takken. -


Gij drenkt de bergen uit uw opperzalen; de aarde wordt verzadigd van de macht uwer werken. -


Hij doet het gras ontspruiten voor de beesten en het kruid tot dienst der menschen, doende het brood uit de aarde voortkomen. -


En de wijn die 't hart verheugt des menschen; doende het aangezicht blinken van olie en brood dat het hart des menschen sterkt. -


De boomen des Heeren worden verzadigd, de cederboomen van Libanon die hij geplant heeft, -


En waar de vogeltjes nestelen; des ooievaars huis zijn de denneboomen. -


De hooge bergen zijn voor de steenbokken; de steenrotsen zijn een vertrek voor de konijnen.


Hij heeft de maan gemaakt tot de gezetté tijden, de zon weet haar ondergang. -


Hij beschikt de duisternis en 't wordt nacht, wanneer al 't woudgedierte uittreedt:


De jonge leeuwen brieschende naar een prooi en om hun spijs van God te zoeken. -


De zon opgaande maken zij zich weg en liggen neder in hun holen. -


Dan gaat de mensch uit naar zijn arbeid tot aan den avond. -

{==234==} {>>pagina-aanduiding<<}
Hoe groot zijn Uw werken, o Heer Gij hebt ze alle met wijsheid gemaakt; het aardrijk is vol van Uwe goederen. -


De zee die groot en wijd van ruimte is, daarin is het wemelend gedierte en dat zonder getal, kleine en groote. -


Daar wandelen de schepen en de Liviathan dien gij geformeerd hebt om daarin te spelen. -


Zij allen wachten op U dat gij hun spijze geeft op hun tijd. -


Verbergt gij Uw aangezicht, zij worden verschrikt; neemt Gij hun adem weg, zij sterven; en zij keeren weder tot hun stof.’
Ik haal veel aan omdat 't veel verzuimd is. Ik kon nog spreken van de liederen van Lamech, Mirjam, Deborah, Jaël, Mozes. Ik zou op honderden schoonheden kunnen wijzen in de boeken der Profeten. Ik zou kunnen opmerken dat eenmaal Vondel de pen uit de hand viel van walging onder 't vertalen der 8e Epode van Horatius, terwijl het Hooglied in al zijn hebreeuwschen gloed voor 't grijpen lag en hem op zooveel schooner wijze verhaalde van Sulammith dan Horatius van Lydia.
‘De bloemen worden gezien in het land, de zangtijd genaakt, de stem der tordelduif wordt in 't hout vernomen. -


De vijgeboom brengt zijn jonge vijgjes voort en de wijnstokken geven reuk met hun jonge druifjes. Sta op, mijn vriendin, mijn schoone en kom!


Mijn duive! zijnde in de klove der steenrotsen, in het verborgene eener steile plaats, toon mij uwe gedaante, laat me uw stem hooren, want uw stem is zoet en uw gedaante is liefelijk.’
Welk een gloed, welk een jeugd, welk een dichtkunst spreekt uit die enkele verzen. Er is geen dichtsoort of zij is in den bijbel vertegenwoordigd, van de ossiansche Elegie in Davids klacht over den dood van Saul en Jonathan tot het hoogste dramatische in het boek Job. En elke dichtsoort treedt er zoo natuurlijk op. Er is geknutsel noch gekunstel in de gansche rhapsodie te vinden.

{==235==} {>>pagina-aanduiding<<}

Overal natuur, overal kracht, overal hart, overal de mensch gelijk hij staat en valt en wandelt en handelt voor God. Kan dit onze eeuw niet meer ontfonken? Heeft de Sionite van da Costa haar zwanenzang gezongen? Laat het niet waar zijn. Het is niet waar. Nog ontvlamt die onsterfelijke hebreeuwsche poëzie den mensch van onzen tijd, den dichter dezer stoomfluiteeuw. Als 't anders ware 't zou schande zijn, neen erger 't ware onze dood. Vosmaer is in zijn ‘Vogels’ begonnen met een dichterlijke omschrijving van Genesis 32, het verwonderlijk schoone beeld van Jacobs Worsteling. Ik zeg ‘begonnen’ - niet omdat Vosmaer de eerste is om de hebreeuwsche poëzie te eeren, maar omdat hij bekend staat als de lofredenaar der grieksche Muze und kein Ende. Wat zegt hij hier in zijn opmerkelijk stuk: Niet ongedeerd;

‘Sage van Israël, 
Ouden ideën uitbeeldenden tijden 
Ontsproten, 
Onzen, dien beeldzin ontsluirenden tijden 
Ontvouwt zich eerst 
Uw zin: 
Zóó waakt en arbeidt nog altoos 
En worstelt de koninklijke geest 
Om 't Ideale te bemachtigen. 
Maar 't Ideale zendt 
Den vurig strevende 
Wreed zijn dienstman te gemoet, 
Versperrend hem den weg. 
In den somberen nacht 
Worstelt met den machtige, 
Onder 't ontzettend vleugelgedruisch, 
De denkende mensch. 
Beurtlings vermeesterd of vermeestrend 

{==236==} {>>pagina-aanduiding<<}

Dwingt hij des Engels 
Zegening af, 
Maar als de dag verrijst 
Is Israëls heup 
Ontwricht.’ 


Welk een verheven beteekenis hecht hij aan Jacobs nacht te Pniël! Welk een vruchtbare bijbellezing, niet waar? Daarheen moeten wij. Zooals nu de hebreeuwsche poëzie wordt verwaarloosd, is diep te betreuren en, 't blijkt meer en meer, geschiedt niet langer straffeloos. Schoonheden vertreden, kracht van geest en hart miskend of niet begrepen, parelen voor de zwijnen...... het gewijde verliest zijn geur en leven in nuchteren spot of beklagelijken dreun. Gij zoudt aan de jonge lieden de oden van Ossian leeren en zij zijn schoon, maar zij overtreffen deze van David niet (2 Samuel I):
‘o Sieraad van Israël, op uw hoogten is hij verslagen; hoe zijn de helden gevallen!


Verkondigt het niet te Gath, boodschapt het niet op de straten van Askalon, opdat de dochters der Filistijnen zich niet verblijden en de dochters der heidenen niet opspringen van vreugde. -


Gij, bergen van Gilboa! noch dauw, noch regen moet op U zijn, want aldaar is der helden schild smadelijk weggeworpen, het schild van Saul, alsof hij niet met olie ware gezalfd! -


Saul en Jonathan, die beminden, die liefelijken in hun leven, zijn ook in hun dood niet gescheiden; zij waren sneller dan de arenden, zij waren sterker dan leeuwen. -


Hoe zijn de helden gevallen in het midden van den strijd! Jonathan is verslagen op Uw hoogten!


Ik ben benauwd om Uwentwil, o broeder Jonathan! Gij waart mij zeer liefelijk!....’
Waarom heb ik zulk hebreeuwsch niet mogen leeren...

{==237==} {>>pagina-aanduiding<<}

Niet straffeloos, zeide ik, verwaarloozen wij langer deze bron van poëzie. Maar rijk beloond ook wordt hij, die haar kent en waardeert. Vanwaar haalde da Costa zijn gloed? Waarom is juist de Sulamite van Bilderdijk zoo krachtig? Waardoor is Multatuli's toespraak aan de vorsten onvergelijkelijk schoon? En hoe komt Dickens aan dien liefelijken geest, die zijn werken zoo aantrekkelijk maakt voor alle menschen? Wat maakt Byrons poëzie zoo onwederstaanbaar ook voor hen die van hem huiveren?
Vanwaar? Waarom? Hoe? Wat? Zij hebben de hebreeuwsche poëzie geproefd. Niet vergeefs zal de hoop des vaderlands in de boeken der profeten lezen, de Nazarener leerdichten van buiten leeren, Job eeren als 't morgengebed, de trotsche natuurbeelden der oude Hebreërs zien leven in de haar omringende Natuur. Niemand kan de ‘koffiveilingen’ lezen zonder te gevoelen dat hier een buitengewone geest aan 't woord is en als hij de bijbelpoëzie kent, dan zal hij beseffen, dat het de geest, de stem, de groote zeggingskracht van Jeremia is. Zoo zal ook niemand, die de bijbelsche rhapsodiën met hart en verstand leert lezen, verstoken blijven van de reuzenkracht des woords. Laat dus de meisjes en de jongelingen den bijbel leeren kennen in zijn schoonen eenvoud en in zijn groot dichterlijk vermogen. Laat u niet langer terughouden, schrijvers van bloemlezingen! door een ongerechtigd streven naar kleurloosheid. Horatius staat soms boven David maar dikwijls beneden Job. De liefdepoëzie van 't Hooglied is schooner dan Anakreon en Ossian is niet verhevener dan Samuël. Waarom zoudt gij dan de heiligheid dier boeken straffen door verloochening? De straf komt op ons zelven neder. Jupiter is een kabbalisme en Zebaoth het zelfde. 't Is alles de Natuur, 't is alles de

{==238==} {>>pagina-aanduiding<<}
lucht, 't is alles de zon. Er moet een God zijn zoolang er één mensch op aarde leeft. Zijt dan niet langer zoo partijdig, gij brave radikale mannen! Zijt niet langer zoo schuchter, gij edele godsdienstige dichters! dat gij de bijbelboeken zoudt willen eeren maar hun poëzie vergeten.... De poëzie is niet alleen het woord Gods, maar het beeld Gods. Laat het volk daarmede versterkt worden, laat die bron rijkelijk vloeien, zoo zullen de klachten over onzen tijd en over ons geslacht verstommen en de woorden van Joël zullen zijn als van ons gesproken:
‘Als helden zullen zij loopen; als krijgslieden zullen zij de muren beklimmen; zij zullen daarheen trekken elk op zijn wegen en zij zullen hun paden niet verdraaien!’ Ja waarlijk, een nieuw protestantisme zal ons bezielen, andermaal door die oude Bijbelsche Rhapsoden.

AART ADMIRAAL.


  

{==239==} {>>pagina-aanduiding<<}

Lotje.

't Was een aardig huisgezin dat van den postmeester Vijver. Daar hadt gij hemzelf; een krachtigen, vroolijken kerel van vijfenveertig jaar; zijn vrouw ernstig maar blijmoedig; beiden werkzaam in een hooge mate. Als men hen zoo in den loop van den dag en der werkzaamheden toevallig had mogen opmerken, dan had men gezegd: zij hebben 't zeker hard noodig, want zij zijn zoo vlijtig als mieren. Dat zijn we in 't maatschappelijke zoo gewoon; als iemand zich hard weert voor zijn gezin dan heeft hij 't zeker ‘hardjes.’ En dan klinkt dit ‘hardjes’ zoo medelijdend uit onzen mond, dat men zou zeggen dat wij allemaal samaritaantjes en geen wawelaartjes waren. Nu, om rond voor de waarheid uit te komen: de heer Vijver en zijn vrouw waren zeer welgestelde menschen, terwijl Vijvers vader, een oude heer van zes en zestig jaar, in dezelfde stad een suikerfabriek had, waarin hij nog even hard werkte als zijn boekhouder; een goede zaak die mettertijd heel wat geld waard zou zijn. De Vijvers hadden dus nog een en ander te wachten, zooals dat in de samenleving heet. 't Is dan ook nog al eens wachten, wat heel gezond is; zoo leert

{==240==} {>>pagina-aanduiding<<}
men zichzelf helpen. Er zijn menschen die steeds wat wachten uit de loterij en steeds wat wachten van deze en gene oude zielen; in dien tijd van schilderen voor die wachthuisjes verloopt hun nering en niet zelden heeft het geheele gezin de ziekte van ‘wachten’ opgedaan. Green spoor van dit alles bij de Vijvers. Hij, de zoon van den ouden suikerman, was in de dagen dat zijn vader die fabriek ging oprichten, bij de posterijen gekomen en had later geen lust om boekhouder bij zijn vader te zijn. Het fabriekwezen trok hem niet aan. Hij stelde er meer eer in, telkens eervolle verplaatsingen af te slaan, d.w.z. dat hij gaarne bleef waar hij was en nochtans als degelijk amtenaar werd hooggeschat door hoofden en stadgenooten.
Zij hadden vier kinderen: drie dochters en een zoon. De zoon was de oudste en in de krijgsdienst gegaan. Over dit punt verbaasden de ouders zelf zich elk oogenblik als er van Frans werd gesproken. Want zij vreesden zeer dat krijgsdienst geen vak is om in een jongen den werkgeest te onderhouden, waarin hij jaren is voorgegaan. Als zij samen zeer lang hadden overwogen, wat toch wel de reden zou geweest zijn dat Frans naar Breda was geraakt en in de kadettenkleeren, dan kwamen zij soms tot het besluit of het niet was geweest om zoover mogelijk van de suiker te zijn.... Dan stak Vijver de hand in eigen boezem en berustte in de gevolgtrekking, die onderwijl den toeschouwer, den belangstellenden stadgenoot in 't geheel niet logisch voorkwam. Waarom, zoo spraken zij onderling, want zij namen hartelijk deel in Vijver en de zijnen, waarom nu Frans niet bij den oude gedaan! Een leventje als een vischje! Een fabriek present! De kerel gooit zijn fortuin weg, want wat wordt er van dat soldaatje spelen?

{==241==} {>>pagina-aanduiding<<}
Hoogstens wordt hij een zwaarlijvig kaptein, die zichzelf en zijn vrouw in den weg loopt. Ja, waarom, zeide weder een ander hartelijk vriend, waarom den jongen geen aandeel in de fabriek gegeven en hem technicus gemaakt, want je hoort algemeen en 'k weet het van nabij trouwens, dat het ventje cijfert als Archimedes, - waarom? Waarom? Waarom?.... Er was geen einde aan de belangstelling. Misschien dat 's jongelings vader er van gehoord heeft; dan moet hij wel hartelijk gelachen hebben. Hij kon zoo hartelijk lachen, zoo rond, zoo welgemeend, zoo aanstekelijk. Misschien ook dat hij er niet van gehoord heeft, wat jammer zou zijn. Maar zijn oudste zoon is nu luitenant bij de genie. Frans is een knappe kop en van persoon als zijn moeder. Haar ernstige maar blijmoedige bruine oogen zijn ook die van haar zoon. Haar fijn, rustig, open gelaat is geheel op Frans overgegaan. Moeder Vijver heeft geen voorkeur onder haar kinderen, maar toch, maar toch.... Enfin, geloof maar niet, dat zij hem vertroeteld heeft. Bovendien, vader was altoos thuis en vader vond altoos tijd om met Frans te spelen en te werken en van tijd tot tijd, als hij al te frank was, hem eens even mores te leeren. Zoo was 't ook met de meisjes gegaan. Johanna, de oudste, was niet vrij van eenigen hoogmoed en ook op dit punt vroegen de ouders elkaar wel eens, hoe zij daar toch aan gekomen kon zijn. Voor zichzelven geloofden zij er zich onschuldig aan en troostten er zich mee dat 't alleen Johanna was en dan nog maar in een lichten graad. Over 't geheel had zij net zoo hard met vader meegespeeld als Frans - en over 't geheel had zij onder de zelfde bedeeling der ouderlijke opvoeding gestaan. Dan hadt gij Lotje en Daniëlla, welke frissche

{==242==} {>>pagina-aanduiding<<}
deugnietjes. Door een zonderling spel der natuur, - maar dat ik tot in mijn tegenwoordige dagen van diepe grijsheid nog al dikwijls heb waargenomen, - hadden alle drie de meisjes de levendige blauwe oogen haars vaders. Zij waren nu twintig, negentien en zeventien en nooit buitenshuis geweest om onderwijs te ontfangen. In huis en in den tuin was alles geschied, wat haar opvoeding moest voltooien. Beide ouders waren den meisjeskostscholen zeer ongenegen en hadden dus hun kinderen op de stadsscholen laten gaan. Zoo lang, zoo lang, bespottelijk lang. ‘Maar lieve mevrouw Vijver! had de belangstellende weduwe van den vroegeren kommandant dikwijls gezegd - op een toon van kluchtigen jammer - maar, lieve vriendin! er wordt om gelachen en we zien duidelijk dat Hanna niet graag meer gaat. Zal er dan nooit een eind aan dat schoolgaan komen?’
‘Ja zeker, beste!’ had mevrouw Vijver dan geantwoord, ‘Hanna is nu zestien, dus die zal ik zachtjes aan thuishouden, maar Lotje en Daniëlla moeten nog een paar jaar blijven gaan. Zij krijgen goed onderwijs; leeren graag; zijn onder goed toezicht en komen geregeld naar huis.’
Voorzichtigheidshalve sprak de weduwe er zelden over met Vijver-zelf, want die begon altijd zoo hard om haar innige belangstelling te lachen, dat zij er een kleur van kreeg, maar als hij dan opstond en hartelijk naar haar toeging en zeide: ‘'t zal wel terecht komen, beste vriendin!’ dan was zij ten volle met Vijver verzoend. De meisjes hadden dus alle drie tot haar zestiende, zeventiende jaar school gegaan met de jongens op en neer. Maar bij dit onderwijs hadden de ouders 't niet gelaten. Haar vader gaf haar les op de viool. Hij deed dit vooral om haar dagelijks, al was 't maar een uurtje, staande te laten mu-
{==243==} {>>pagina-aanduiding<<}
ziek lezen en voorts om haar zuivere tonen te leeren maken en zoodoende haar piano zelf te leeren stemmen. Dansen deed hij zelf met haar en Frans; soms deed ook de moeder mee, doch veelal een drietal vriendinnen uit de stad. Ik ben nu zoo oud geworden in de wereld - ik beken dat ik tegen de tachtig ga - maar ik heb nooit kunnen begrijpen waarom Vijver geen jongens óók liet meêdansen op zijn les. Want hij liet zijn meisjes toch wel in de gemengde klassen plaats nemen tot aan haar maagdelijken leeftijd. Ik zal er mijn oude brein nog eens op scherpen, want overigens kan ik zulken vollen vrede hebben met Vijvers opvoedingsstelsel. Piano- en taallessen liet hij haar in 't bijzijn harer moeder door flinke meesters geven. Maar gymnastizeeren liet hij aan Frans over en nu moet ik zeggen dat deze jonge heer daar wel eens met den franschen slag doorsloeg, want hij deed op die uren wel eens liever andere partijen mee dan zijn zusters voorgaan om het rek. Maar 't gebeurde allicht ééns in de maand dat zijn vader in den tuin aan 't werk was; op een veertig pas afstands van het rek. Dan ging 't goed, want Frans was een buigzaam gymnasticus en kon standen aannemen, die zijn zusters hem zoo dolgraag nadeden, omdat zij zoo mooi waren. Welk een leven was dat dan in dien tuin, welk een geroep van Frans, Frans, is 't 
zoo goed? Frans, hoe doe ik 't? Fransje, help me hier eens uit, ik zit in de knoop; Vader, kijk eens! en dan deze weer met zijn vroolijke, veerkrachtige stem, met een bloempot in de hand, pas op, lieve! Zoo gaat het beter! Frans, kijk eens even naar Daniëlla.

En nu hoor ik u wat mompelen. Alles goed en wel.

{==244==} {>>pagina-aanduiding<<}
zegt gij, maar ik zou met dat kwik niet graag twee dagen in huis wonen, veel minder mijn leven er meê doorbrengen! O, gij vosje van de hooge druifjes! gij zoudt met die meisjes, omdat zij voortdurend in beweging zijn, niet gaarne leven!... Hebt gij haar al eens goed bekeken? En ben ik al aan 't eind mijner vertelling? Gij ziet toch wel hoe frisch en schoon ze zijn, die kinderlijke dochters der natuur? Gij kunt niet blind zijn voor haar flinke gestalte, haar wel ontwikkelde leden, haar rechte, fiere en tegelijk zoo buigzame houding. En als 't weêr slecht of de avond gevallen is, ga dan in de binnenkamer en zie dan eens, welke de vruchten zijn van een langdurig goed onderwijs? Niet één of zij leest òf teekent òf is bezig. Zij hebben veel gelezen op de school en dat heeft haar leergierigheid geprikkeld; al wat zij weten, zoeken zij verder bij te houden en dan zit daar haar vader of haar moeder om haar pleizierige wenken te geven over onduidelijke zaken. En indien gij 's morgens met de deur gelieft in 't huis te vallen, dan is dat wel een beetje vrijmoedig maar kan strekken om alle verdenking bij u weg te nemen, dat hier booi meester of wildeman chef is. Zie die krachtige armpjes maar eens over 't linnen gaan, 't zijn die zelfde armpjes, die gij aan 't rek zoo blank zaagt schitteren en zoo veerkrachtig zaagt werken; 't komt hier van pas. Daar ginder zit die ondeugende Daniëlla, die nog geen drie maanden van school is, zoo stilletjes gordijnen te naaien, dat gij ze niet kent, vóór zij u over haar werk aankijkt en groet. Doch er is nog een liefhebberij van de ouders, die vooral sterk wordt beoefend als Frans eens enkele winteravonden thuis kan zijn, dat is het tooneel. Op zulke avonden zijn allen, die in huis zijn, werkende

{==245==} {>>pagina-aanduiding<<}
leden en dan worden er nog velen genoodigd: kijkers en kijksters, medearbeidsters ook wel medearbeiders. Gij zult wellicht gedacht hebben dat jonge mannen hier kontraband waren evenals bij 't dansen; gij vergist u. Vijver speelt net zoo goed meê als zijn zoon en is in den regel aanvoerder van de troep; hij heeft dus allen onder zich en bovendien moet ik u iets zeggen. Het dansen is heel iets anders dan tooneelspelen. Het dansen heeft dit met het schaatsenrijden gemeen dat het verhit; veel dansers maken daar hun werk van en vele danseressen laten zich, eenmaal in den zwijmel zijnde, meêslepen in die verhitting; zij hooren, als zij een goed danser hebben, slechts den zinnelijken klank der muziek, laten zich op die klanken dragen, weldra hooren en zien zij niets meer en zijn, indien zonder toezicht gelaten, ten speelbal van haar danser, die ook in dien zelfden roes is geraakt maar wiens bewustzijn niet weg is en althans sterk genoeg om hem tot wenschen te doen komen, die vaak zeer onedel zijn en al het schoone der danskunst bezoedelen konden. Het goed gekozen tooneelstuk leidt juist tot het tegenovergestelde en 't is verkieselijk, het uit te voeren met het voorgeschreven personeel; dat geeft een zekeren trots omdat er de mogelijkheid in ligt, dat men den dichter volkomener vertolkt. Dit had Vijver in vroegere kamertooneelstukken meermalen bij zijn kinderen opgemerkt; ook vond hij bij zichzelf zekere onvoldaanheid, als een jongensrol door een zijner meisjes of haar vriendinnen was vertoond. Daarom voltooide hij 't personeel zooveel mogelijk door uitnoodigingen, die altijd bij allen hoogst welkom waren. En hij kende zijn volkje!
Wie boven allen en in alles bij zulke voorstellingen uitmuntte, dat was de tweede dochter, Lotje. 't Gebeurde

{==246==} {>>pagina-aanduiding<<}
dikwijls dat zij en de dienstmaagd in onderscheiden stukken de nederigste rollen vervulden en toch was het bij beiden, alsof van haar de viktorie uitging. Grootvader Vijver, de vroolijke oude weduwnaar, was altoos en getrouw tegenwoordig. Hij zag niets liever dan deze aardige oefeningen der zijnen. Maar als Lotje opkwam als eenvoudig kamermeisje dan ging hij zoover van hardop te zeggen, dat zij weer vorstelijk was. Of als de meid met Lotje samen een tooneeltje afspeelden dan ging hij te ver, want dan zeide hij na den afloop dat het onverbeterlijk was van die twee. Dat kwam niet te pas en was voorbarig van den ouden heer, maar allen waren opgetogen als hij. Lotje was niets anders dan wat zij in 't stuk moest zijn en deze opvatting bracht zij zoo eenvoudig ten uitvoer, dat de onkundigste er door getroffen werd. Dit had zij ook haar dienstmaagd leeren inzien en nadoen, vandaar dat zij, als zij samen iets af te spelen hadden, volleerde tooneelspeelsters geleken. Maar om nu te voorkomen dat er naijver in den ongunstigen zin of emplooinijd ontstond onder zijn kunstenaars en kunstenaressen, bepaalde Vijver zelf de rollen en wees op de dienstmaagd en wees op Lotje als voorbeelden, hoe 't kleine, onaanzienlijke aantrekkelijk wordt door de macht der kunst. Gij hadt Lotje eens een snibbig stemmetje moeten hooren opzetten tegen een vrijer van zestig jaar en haar eens hooren lachen als de oude verliefde zijn minnewoord gesproken had; gij hadt eens moeten zien hoe aandoenlijk zij hem daarom op handslag beloofde dat zij er eens over zou denken met de betuiging echter dat zij zeer langzaam was in haar doen, dus dat het wel een jaar of vijf kon aanloopen. En hoe hij dan weder een vers wilde voorlezen, waarin zijn liefde nog

{==247==} {>>pagina-aanduiding<<}
treffender geschilderd was en hoe zij hem dan een bril aanbood, o, dan was zij allerliefst. Maar ook een andermaal als zij koningin was, welk een houding, welk een schoonheid, welk een kracht. Of als zij zich vermomd had in een lange jas, hoe natuurlijk klonk dan uit haar vrouwenkeeltje een stem als van een baszanger...

Maar kwaamt gij nu den anderen morgen eens op het koffiuur in den huiselijken kring of waart gij Zondagsmorgens aan het ontbijt, dan zoudt gij niet gezegd hebben, dat dit het zelfde bewegelijke huishouden was. Aan 't ontbijt las Vijver met heldere stem een paar verzen uit de Evangeliën met toelichting van den een of anderen leeraar of een der meisjes las een hoofdstuk uit een degelijk dagboek. Dan zaagt gij ze allen met den blos der gezondheid op 't gelaat om de tafel zitten en de dienstmaagd zat met haar ontbijtbordje op haar schoot bescheiden te luisteren naast Lotje. Hoe stil was 't dan en hoe eigenaardig hoordet gij den fijnen tik der pendule als de stem van Vijver even zweeg... Hij declameerde niet, hij las, natuurlijk alsof hij sprak; van tijd tot tijd had hij onverwacht een vraag. Niet bij wijze van examen, o neen! bij wijze van twijfel. ‘Zalig zijn die treuren,’ las hij bij voorbeeld, ‘want zij zullen vertroost worden,’ en op den zelfden toon voegde hij er dan bij, terwijl hij 't boek even wegschoof, ‘ja, vrouw, dat mag er in staan en hier onze eerwaarde heer Konsolarias zegt er ook 't zijne van, maar 't is mij wat onbepaald, vind je niet?’
‘Neen, Vijver!’ zegt de moeder, ‘'t Is wel onbepaald als men vergeet, wie hier spreekt en van welk standpunt hier die Bergrede uitgaat; maar als men dat niet heeft

{==248==} {>>pagina-aanduiding<<}
vergeten, als men nog goed weet, wie het zegt, dan vind ik 't een liefdevol woord van groote beteekenis.’
‘Zoo,’ antwoordt Vijver; ‘je maakt me opmerkzaam op den persoon die spreekt; 't is waar. Maar men kan treuren om eigen fouten of om ongevallen door eigen schuld en men kan treuren over rampen, die we ons zelven niet hebben aangedaan. Hoe zullen we nu in al die gevallen vertroost worden? Kijk eens hier, moeder! Daar zitten onze drie dochters en onze dienstmaagd. Ginds in Breda is onze zoon. Zij vinden een van allen goed, ons om de een of andere reden, buiten ons gelegen, tegen onzen zin te verlaten, hoe zullen wij daarin vertroost worden? Zulk een verlies van een onzer kinderen zou immers onherstelbaar, de wond, daardoor geslagen, onheelbaar zijn?.., Ik noem nu maar iets.’
‘Ja, gij noemt nog al iets,’ sprak moeder Vijver met een stem, die niet vrij van ontroering was, ‘maar zij zouden terug komen omdat zij nergens op de wereld die liefde zouden vinden, die wij hier voor elkander hebben en op die wijze zou 't al weder de liefde zijn, de heilige liefde, die Jezus altoos bedoeld heeft, waardoor ons troost zou geworden... Maar nu maakt ge mij toch treurig voor niets, lieve man!’ voegde zij er bij.
Ook de meisjes en de dienstmaagd schudden haar hoofd en de dochters waren niet vrij van vochtige oogen toen zij haar moeder hoorden spreken. Maar haar vader bracht de gemoederen tot de vorige kalmte terug, zeggende:
‘Juist, moeder! wat gij daar zegt is de grond en het doel van 't aangehaalde woord. De liefde zal voor de menschen altoos de ware troosteres zijn. Een huisgezin kan getroffen worden door zware rampen, maar indien de liefde dat ge-
{==249==} {>>pagina-aanduiding<<}
zin verbonden hield, zal de liefde ook weder 't evenwicht herstellen. Ik wenschte dat heel de wereld diep en ernstig gevoelde, wat gij daar zoo eenvoudig zegt. Is 't niet waar, Lotje?’ zei hij dan weder met zijn vroolijke stem terwijl hij 't boek sloot.
En wat deed Lotje dan, zoo groot als zij al was? Op haar vader toeloopen en hem omhelzen. Als gij dan van dergelijke gesprekken en tooneelen getuige waart, dan zoudt gij waarschijnlijk moeten toestemmen dat het beoefenen der fraaie kunsten, het bevorderen van gezond en krachtig leven bij de teedere meisjes, die dit juist zoo zeer behoeven, het ontwikkelen van lichaamskracht en tegelijk van den smaak voor schoone houdingen en daden, zeer goed samengaat met een zedelijk en godsdienstig leven en met den band van heilige liefde, zonder welke geen gezin, geen gemeente, geen volk kan bestaan al zeide het ook dagelijks zeventig gebeden of jammerteksten op.
't Is zoo duidelijk als water dat er veel jongelieden in de stad waren, die 't oog hadden op de lieve dochters van den postmeester. Dat was vooral voor Frans zoo duidelijk als hij met verlof was. Aan iederen vinger een vriend; aan iederen knoop van zijn uniform een kennis en aan 't gevest van zijn wapen een heele troep kwasten. Door de vele jaloersche meisjes en haar ouders, alsmede door de vele rechtzinnige christelijke jongelingen waren de deugden der jonge dames Vijver meer aan 't licht gekomen dan eigenlijk aan deze familie aangenaam was. Vijver en zijn vrouw waren niet voor opspraak. Al wat zij deden, achtten zij in 't belang van hun kinderen zonder daarbij eenig vertoon op 't oog te hebben. Hoe door anderen de taak van kinderen groot te brengen werd opgevat, ging

{==250==} {>>pagina-aanduiding<<}
hun slechts in zoover aan als zij er over geraadpleegd werden, maar aanmerkingen maakten zij daar niet op. Ieder moest dat zelf maar weten. 't Is dan ook een teere zaak. 't Is een zaak van heilige overtuiging en wèl den ouders of voogden die, al slaan zij ook werkelijk een minder goede richting in, althans overtuiging hebben; weten wat zij doen; en daardoor karakter meedeelen aan hun kweekelingen. Wee den opvoeder die niet weet wat hij wil. Beter geen.
Door de jaloersche meisjes, dat waren voornamelijk dezulken die gekromd liepen onder 't juk der mode, dat vooral in haar lenden scheen geklemd te zijn of wel in haar voetjes te knijpen, - door dezulken was dan beweerd dat Johanna en Lotje blauwkousen waren. Geleerde dames, die een brief zonder fouten konden schrijven en een vers lezen zonder een N in te slikken. Gij begrijpt dat de vrienden daar een hartig woordje op te zeggen hadden. En hieruit bleek dan dat niemand meer dan de heer Vijver afkeerig was van alle vertoon in een vrouw. Dit was werkelijk zijn schrikbeeld van een vrouw. En 't was zijn geheele toeleg om alle praal bij zijn dochters uit te wieden als onkruid, haar te gewennen aan eenvoudigheid en belooning te zoeken in eigen voldoening. Want ook tot zijn gezin was door verschillende wonderlijke geschriften het streven van enkele vrouwen doorgedrongen. Niets bevreemdde hem zoozeer als te moeten vernemen, dat de mannen ellendelingen waren en dat de vrouwen boven hen moesten staan. Op zekeren avond dat Lotje met Hanna verschil hadden over deze zaak, zei haar vader: ‘Hoe komt het, dat meisjes als de Krusemans en Perken gevaar loopen don Quichotes te worden? Omdat zij tegen windmolens aan 't vechten zijn. Er is iets aan van haar beweren,

{==251==} {>>pagina-aanduiding<<}
dat de vrouwen bij ons niet hoog ontwikkeld zijn, maar moet dan die weinig ontwikkelde vrouw aan 't roer van zaken komen? Gij gevoelt nu dat zij met zichzelf in strijd zijn? Maar zij willen erger. Zij willen de orde der samenleving in dien zin wijzigen, dat de vrouw niet meer zal huwen doch op zichzelf zal staan. Maar wat is daartoe vooral noodig? Dat zij verstand en kracht heeft voor die zelfstandigheid. Die kan zij niet bij trommelslag krijgen of door een omwenteling, maar door een goede, gezonde opleiding van kind af. Zooals de maatschappij nu is, kan zij er nog wel tegen dat de vrouw naar lichaam en geest flink ontwikkeld zij; ja, de oude samenleving heeft nog wel kracht om daaraan zwaar te arbeiden. Dit gelooven de genoemde strijdsters niet en daarom slaan zij er in den blinde op toe, maken veel misbaar en vorderen geen schrede; neen erger, menigeen huivert van dat misbaar en houdt zijn dochters nu nog meer dan vroeger terug. Dit is ook verkeerd, maar gij ziet er uit hoe wij door zulke Velleda's achteruit sukkelen in plaats van vooruit, gelijk zij gelooven in haar waan. Zij hebben bovendien maar één snaar op haar speeltuig en dat is vervelende muziek gelijk die van een doedelzak. Haar wil is goed maar zij zien of hooren niet naar hetgeen vlak voor haar ligt en dat is de opvoeding door de volkschool en 't huiselijk leven. Daar is de bron. En nergens anders.’
Op dezen toon had Vijver zijn dochters genezen van alle zucht om vertoon te maken en elk onpartijdige moest erkennen, dat hij, door zelf de handen aan 't werk te slaan, de krachtigste bijdrage tot de vrouwenwaarde zijner dochters had geleverd. In dat streven had hij steun gevonden bij zijn vrouw en nu kon hij er gerust op zijn dat

{==252==} {>>pagina-aanduiding<<}
zijn meisjes zich zouden kunnen helpen in de wereld, wat er ook gebeuren mocht. Bij dat alles was liefde de grondtoon van de opleiding geweest en dat is een toon, die, mag hij ook al door de ijzeren omstandigheden soms gedwongen zijn tot stomheid, altijd voort blijft leven, nooit zich verloochent.
Hanna was de oudste; zij was ook de eerste die trouwde. Wij kunnen bij haar niet langer stilstaan omdat haar huwelijk eigenlijk buiten dit verhaal ligt.
Lotje sloeg alle aanzoeken tot een huwelijk af. Daar waren weigeringen bij, die de halve stad aanleiding gaven om de handen van verbazing ineen te slaan over zulk een vermetel meisje. Zulk een veeleischend meisje. Zulk een ondeugend meisje. Zulk een verwaand meisje. Ja maar welk een onvoorzichtig meisje! En welk een lichtvaardig meisje! Maar vooral wat verbeeldde zich dat Lotje dan wel... o, dat tooneelzuchtige meisje!...
Was, fluisterde men, de zoon van den griffier niet om haar geweest?... Ja zelfs, was de nieuwe kommandant, het puik der edelen, niet in 't groote huis op de markt geweest?... Maar dit was onzeker. 't Was zeker dat hij er geweest was maar onzeker of hij gevraagd had om Lotje, en niet twijfelachtig was het, dat hij niets had gekregen. Goede goden, wat een meid; wat zou zij nog een berouw hebben in haar leven!... De gesprekken waren niet uit of ze vlamden weêr op. 't Was dan ook een pikant, een onuitputtelijk onderwerp. En als Lotje alleen of Lotje en Daniëlla samen ergens waren, dan mocht eens de een of ander dochterrijke moeder geheimzinnig haar wijsvinger tegen 't misdadige Lotje opsteken, maar dat was dan ook alles wat zij van al haar boosheden vernam en

{==253==} {>>pagina-aanduiding<<}
merkte zy 't al eens ter sluiks, dan zeide zij niets; maar stak ook vermanend haar wijsvingertje op en lachte. Zij was de vreugd van elk die met haar omging en niet minder de vraagbaak; pleizieriger woordenboek kon er niet bestaan dan Lotje was, want als een ding maar van één kant te bekijken was, naar 't scheen, dan kwam zij met haar tooverlantaam en elk zag er iets anders aan.
Zoo was 't ook in huis en daar vooral. Sints Hanna getrouwd was, stond Lotje onder haar moeder aan 't hoofd van 't huishouden. Zij handhaafde niet alleen den goeden, blijden geest maar zij zorgde dat het door Hanna's vertrek niet stiller was geworden. Alles ging door alsof 't getal niet was verminderd en toen Hanna een paar jaar later haar zusters tot tantes had bevorderd en ze kwam dan eens, dan was Lotje alles tegelijk met het nichtje op den arm. Zelfs dit kleine ding trok haar voor en elk oogenblik hoorde men 't kraaien zooals zulk een pasverschenene doen kan, - als 't een meisje is, om zoo vroeg mogelijk te toonen dat zij een vaardig mondje heeft voor 't konsert der latere gewichtige damesgesprekken.
Maar van lieverlede werd het toch stiller. Hanna kwam nog al eens veel met de kleine omdat zij maar een huis of twaalf af woonde en dan scheen 't wel, dat zij door haar praten moeder Vijver stiller had gemaakt. Dit begon vooral in 't oog te loopen na de afwijzing van 't puik der edelen, zooals de openbare meening zeide. Lotje bleef wel dezelfde en in 't eerst schreef zij de toenemende gedwongenheid toe aan omstandigheden buiten haar, maar die gedwongenheid werd eindelijk zoo duidelijk dat de stroefheid tegenover haar er de eenige verklaring van kon zijn. 't Spreekt van zelf dat zij het meisje niet was om dit on-
{==254==} {>>pagina-aanduiding<<}
opgemerkt te laten voorbijgaan. Op een goeden avond, terwijl allen bij elkander zaten, ook Hanna en haar man, gaf zij met betraande oogen haar vermoeden te kennen dat zij de oorzaak was van zekere ongewone spanning in de familie en dat zij hoopte, van haar vader zoowel als van haar moeder, dat zij alles zouden zeggen, al was 't ook nog zoo hard.
‘Lotje,’ sprak de vader, ‘kom eens naast mij zitten, kind!’
Dat deed zij op haar gewone vertrouwelijke manier.
‘Lotje,’ sprak hij ernstig, ‘uw moeder en ik hebben u, evenals wij met Johanna hebben gedaan en met Daniëlla bij voorkomende gelegenheid zullen doen, volle vrijheid gelaten om diegenen af te wijzen die bij ons zijn gekomen, en bij u, om u tot vrouw te vragen. 't Is een zaak voor uw leven en wij zullen ons wel wachten - behoudens het verplicht ouderlijk toezicht - om u hierin dwang aan te doen op wat wijze ook. Ik heb er ook tot nu toe tegen op gezien om u over die dingen meer te zeggen, dan we onder ons reeds gedaan hebben, uw moeder zoowel als ik. Maar nu gij zoo hartelijk vraagt, wat er hapert, nu ben ik blij dat ik u ook wat vragen kan, n.l. of gij in 't geheel niet trouwen wilt, zooals...’
Maar nu kwam zij met haar vlugge handjes voor vaders mond en zei dat zij geen vergelijking met vrouwelijke kemphanen wilde hooren. Ik vraag u allemaal vergunning om u te verklaren, dat ik een keus gedaan heb en om u te vragen of ik u op een bepaalden tijd mag zeggen: welke? Dan zal ik u vragen of gij ze goedkeurt. Maar zóólang ook allemaal mondje dicht.’
Vijver zag haar moeder aan en deze schudde ernstig het hoofd. Johanna vroeg of zij ook wat zeggen mocht en

{==255==} {>>pagina-aanduiding<<}
verklaarde, na de vergunning, haar zuster voor zeer zonderling. Maar haar man vond het zoo erg niet en Daniëlla schaarde zich onvoorwaardelijk aan Lotje's zijde.
‘Wanneer zal 't u behagen, mejuffrouw!’ vroeg Vijver, ernstiger dan hij wel liet voorkomen.
‘Zoodra Frans thuis komt, mag ik, moe?’ vroeg zij, vele kleuren krijgende, daar zij wel wist, het slimme meisje, dat Frans tot de hulptroepen zou behooren en als zoodanig haar onoverwinnelijk kon maken. ‘En,’ voegde zij er guitig bij, ‘ik wijk in al dien tijd niet van uw zijde, ziedaar.’
Maar bewaakt, in den engen zin, hadden Vijver en zijn vrouw hun kinderen nooit. Zelfs de ontelbare brieven, die toch door vaders handen moesten, had hij haar altijd overhandigd zonder eenige opmerking; nimmer geopend. En de meisjes van haar kant hadden nooit in de kwade beteekenis geheimen gehad voor haar ouders. In zoover dan zeide Lotje niets nieuws, maar zij wilde er als 't ware door bevestigen wat in alle omstandigheden in 't gezin regel was: n.l. openhartige en ongeveinsde omgang met elkander.
‘Ik geloof dat gij nog romanschrijfster zult worden,’ zeide haar vader, ‘en als gij dan een geheel publiek zoo nieuwsgierig weet te houden als dezen beperkten kring, dan zult ge opgang maken.’
Maar zijn gulle lach klonk weder door de kamer als altoos en toen hij Lotje op 't voorhoofd kuste en zeide:
‘Gij zijt een goed, verstandig kind en zult uw moeder en ons geen verdriet aandoen,’ toen was 't wederzijdsch vertrouwen wedergekeerd en alles was weder gewoon.
Nog in die zelfde week waagde de zoon van den griffier zich voor de tweede maaL Zoo'n griffier in een stad die

{==256==} {>>pagina-aanduiding<<}
niet van de allergrootste is, dat wil nog al wat zeggen volgens vele griffiers. De zoon had een wijnhandel, was zeer groot van persoon, had, uit het oogpunt van afmeting, een fermen kop, kon kras rooken en had door dagelijksche oefening veel verstand van wijn gekregen. Ieder zei dat hij een goede vent en menig meisje dat hij een gezellig mensch was. Ik voor mij houd dezen griffierszoon voor zulk een kwade partij niet.
Lotje en Daniëlla en de meid waren alleen, dat wist onze vriend niet. Lotje, hij kende haar, was een goede meid; maar zoo menig woord uit haar aardig mondje kon zoo raak zijn, niet uit scherpte maar omdat andere meisjes zoo heel anders spraken; Lotje kon zoo de waarheid zeggen als hij zich verbeeldde dat het niet noodig was. Hij kon dikwijls niet begrijpen dat zij zoo goed en zoo vroolijk en toch zoo hardvochtig was. Hij zou dus, als hij van de afwezigheid der oudeluî had geweten, liever een dag of wat gewacht hebben. De oudeluî Vijver waren zacht en hij gevoelde zich zoo veilig als de oude heer er bij was. Hij schelde aan en werd binnen gelaten. Vriendelijk stonden beide meisjes op. Vooral Daniëlla begroette hem vroolijk en vroeg naar de familie. Lotje was meer ingetrokken; maar dat beterde spoedig toen zij aan 't praten waren over de voornaamste gebeurtenissen der wereld, n.l. de wereld uit dit landstadje. Maar toen de bezoeker beleefd vroeg aan Lotje of hij eventjes afzonderlijk een woordje met haar mocht spreken, toen klopte haar keeltje en zij zag er weder erg betrokken uit. Maar moedig ging zij hem voor in de groote kamer, waar haar bezoeker een stoel voor haar gereed zette, terwijl hij zich op een eerbiedigen afstand neêrzette.

{==257==} {>>pagina-aanduiding<<}

‘Mejuffrouw,’ zeide hij met een kleine bibbering in zijn stem, ‘ik zal maar niet herhalen wat ik wensch. U weet het. Ik woû alleen maar vragen of u nog nader over mijn verzoek hebt nagedacht.’
Toen hij nu zoo goedig tot haar sprak, kwam Lotje tot zichzelve en zeide zacht:
‘Ik heb er ernstig over gedacht, mijnheer!’
‘En...?’
Uit vrees dat hij er bij zou voegen: ‘mag ik hopen,’ haastte zij zich te zeggen dat zij geen vrijheid had gevonom zijn aanbod aan te nemen.
Hij verbleekte.
‘Mijnheer!’ zeide zij met gevoel, ‘laat ons goede kennissen blijven, maar verg niet het onmogelijke van mij. Nu heb ik vriendschap voor u en uw ouders maar als ik aan u verbonden was, zou er niet alleen geen liefde tusschen ons zijn, maar zelfs onze vriendschap zou verzwakken om wie weet hoe te eindigen - want ik gevoel dat huwelijksliefde sterker moet zijn dan wat ik voor u gevoel.’
‘Gij bemint mij nog niet, maar ik u des te meer en dat is toch een begin.’
‘Dat is waar en ik betreur 't zelf, dat ik er niet beter aan beantwoord, maar liefde, mijnheer, kan niet aangeleerd worden. Ik zie er geen kans toe, hoe gaarne ik om uw en mijn ouders zou willen.’
‘Ik zou mij geheel aan u wijden; ik gevoel dat ik alles voor u over heb. Wat ik heb en ben in de wereld, 't is alles voor u en zoo is ook de denkwijs van mijn ouders. Een goed deel van ons geluk is verzekerd.’
‘Als dit goede deel bestaan mag in geld en goed en -

{==258==} {>>pagina-aanduiding<<}
want ik vertrouw u - in uw goed hart voor mij, dan zoudt gij gelijk hebben. Maar waar geen liefde is van weerszijden, daar is zoowel overvloed als gemis van aardsche goederen, ja daar is elke nietigheid een bron van ongenoegen. Ik kan dat wederzijdsche niet geven, ik kan het niet, mijn vriend!’
De bezoeker stond op toen hij zag dat Lotje aangedaan was geworden.
‘'t Is niet zeldzaam, dat het beproefd wordt,’ waagde hij nog te antwoorden.
Nu stond zij ook op en trad hem tegemoet.
‘Gevaarlijke proef,’ sprak zij. ‘Waag er u niet aan. Vele menschen achten de gegevens, die hier voor een gewoon huwelijk aanwezig zijn, ruim voldoende. Geen zorg voor 't leven, zeggen zij; geen voornemen om elkaar te plagen, voegen zij er bij, maar gij gevoelt wel, dat een zuiver begrip van huwelijk daar verre boven staat. Wien ik liefheb, dien heb ik in mijn hart; wáár hij is, daar gevoel ik mij tegenwoordig; als ik niet aan hem dacht, één oogenblik zelfs niet aan hem dacht, dan leefde ik niet voor hem. En alleen iemand voor wien zóó mijn hart klopt, die zoo in mijn gedachten en gevoelens leeft, zou ik huwen. Ik zou hem huwen al moesten we beiden met onze handen ons brood verdienen en met zulk een zou ik gelukkig zijn, want hij is mij meer dan ik mijzelf ben.’
‘Droombeelden, mejuffrouw! de wereld is streng voor zulke huwelijken.’
‘Alweder de wereld. Wie werken kan en wil, heeft haar oordeel niet noodig; integendeel heeft de wereld den arbeid noodig. Wie zoo angstvallig vraagt, wat zal de wereld er van zeggen, die verraadt een zwakheid, die bedenkelijk

{==259==} {>>pagina-aanduiding<<}
is - vooral in een man, op wien de vrouw zich krachtens het huwelijk volkomen verlaten moet.’
Zij stak hem vriendelijk de hand toe en besloot met het teeder verzoek haar zijn vriendschap niet op te zeggen omdat zij zoo dacht. Hij antwoordde daarop, dat zij vrij was tegenover hem en hij verder niets had te zeggen, maar, voegde hij er gevoelig bij - en hier bleek het dat een mensch niet veel verstand noodig heeft om oprecht te zeggen wat er in zijn hart omgaat - 't is niet gemakkelijk voor mij, met gewone stadsvriendschap tevreden te zijn; want ik heb u lief. Maar ik eer u en daarom: wees gerust omtrent mij...
Lotje's hart klopte hevig toen hij zoo hartelijk sprak; zij zag hem niet zonder belangstelling aan, want het weinige wat hij zeide was toch de trouwe vertolking van een liefdevol hart, maar zij gevoelde - ondanks dit alles - dat zij voor hem die toewijding niet had en daarom moest zij vastberaden blijven. Zij groetten elkander hartelijk en daar hij geen lust had nog langer bij de meisjes te vertoeven, lieten zij hem uit. Toen de deur dicht was, viel Lotje Daniëlla om den hals en schreide, want zij gevoelde, dat zij een goed hart had zeer gedaan.
‘Ach, Daniëlla, snikte zij; ik kan niet anders; ik kan niet anders.’
Als wij wel nagaan, wat zij van haar liefde voor een jongeling zeide in haar gesprek met den griffierszoon, dan komt het ons voor dat haar hart reeds was aangedaan door dien weldadigen gloed; dat zij de kracht der liefde reeds van aangezicht tot aangezicht kende. Zij trad aangedaan met haar zuster weder de voorkamer in. Het begon al donker te doen. Toen zij samen aan de tafel

{==260==} {>>pagina-aanduiding<<}
zaten en de deur gesloten hadden en bij 't lichtje van den bouilloir door de schemering over 't nu verlicht marktplein zagen, zei Daniëlla;
‘Ja, lieve Lotje! het spijt mij ook voor vader en moeder; zij hadden het, geloof ik, wel gaarne gezien, hoewel zij u vrijlaten. Hij is ook een fatsoenlijke jongen en goed van hart - maar als gij niet kunt, dan zoudt ge elkaar misleiden - dus als ge dat zeker weet...’
En toen zagen zij elkander liefderijk en met beteekenis aan.
‘Daantje,’ zei Lotje toen, ‘kom eens dicht bij mij zitten.’
Zoo deed Daniëlla en zoo zaten deze twee lieve kopjes in de schemering naast elkander en zagen peinzend het marktplein over, terwijl 't zoo stil is in 't vertrek, dat gij niets hoort dan haar gefluister.
‘Er is maar één maatstaf,’ zei Lotje zacht, ‘waarnaar wij ons moeten gedragen. Dat is diepe genegenheid. Nu is onze vriend van hedenavond een man die stellig goed voor zijn vrouw zal zijn, maar zij moet van hem houden, anders is hij niets met al zijn goedheid. Ik houd niet van hem en daarom denk ik geen oogenblik aan een verbindtenis, hoe prachtig ze ook schijnt.’
Nu zag zij aandachtig op 't marktplein en Daniëlla, haar met de oogen volgend merkte op dat iemand zijn hoed afnam, dat Lotje knikte en met gevouwen handen peinzend naar buiten bleef staren en niet meer sprak.
‘Lotje,’ zei Daniëlla, ‘wat is er, lieve?’...
Als met een lichten schrik ontwaakte Lotje en zag haar zuster aan, vragende of ze wat zei.
Daniëlla stond op en schonk voor beiden een kop thee

{==261==} {>>pagina-aanduiding<<}
in, waarvan zij er Lotje een aanbood, haar verzoekende, niet zoo wonderlijk te zijn.
‘Ik vroeg wat er was,’ ging Daniëlla voort; ‘ik zou hem uit duizenden in den avond kennen, den technicus der fabriek.., ik heb hem ook gegroet, hij is een goede jongen, die ons, hoop ik, nog dikwijls roeien zal.
‘Daniëlla!’ fluistert Lotje met een ongewone stem, terwijl zij hare beide handen grijpt, ‘Daniëlla, spreek niet meer zoo van hem, - want hij is 't...’
‘Hij is 't?...’ klonk 't zacht uit den mond der jongste zuster als een vragende echo. ‘Hij is 't?...’ herhaalde zij verbaasd en verbaasder.
‘Zacht,’ antwoordde Lotje, ‘zacht, lieve zuster, verraad ons niet, - ja hem heb ik lief en hij mij; o Daantje - hij is een echte man... en hij zal wachten - wachten - wachten - tot gij allen niet meer hangt aan den kouden vorm, die vergaat, maar de ware liefde eerbiedigt, die blijft tot in eeuwigheid.’
Haar hoofd zonk op Daniëlla's schouder, haar tranen vloeiden, zenuwachtig omhelsde zij Daniëlla, die zelve kinderlijk was aangedaan.
‘Hoe zouden vader en moeder er over denken? fluisterde Lotje - en zult gij zwijgen, tot ik heb gesproken als Frans er is. Frans houdt van hem omdat hij zoo knap is - maar het grootsche, sterke karakter zal hij niet kennen.’
‘Vader houdt van zulke, waagde Daniëlla, maar hij kent hem enkel als grootvaders knecht, vrees ik... maar beangstig u niet en vooral, Lotje, oordeel nog niet... Onze ouders zijn zoo goed.’
‘Ja, dat zijn zij,’ hernam Lotje, ‘en dat maakt mij zoo

{==262==} {>>pagina-aanduiding<<}
gejaagd. Ik vrees, dat er verdriet over 't huis zal komen, want Johanna, gij kent haar, Johanna zal mij vijandig zijn...’
‘Zeg dat niet zoo hardvochtig, Lotje!... zij is een beetje hoogmoedig, maar wij zijn tegen elkander nooit op een afstand geweest; wij hebben geen afstand gekend. Vader en moeder, broer en zusters, altoos hebben we samen lief. en leed gedeeld. Kom, wees welgemoed! daar straks waart ge nog zoo moedig en daar zit gij nu als een gansje met één vlerk... Ik zal u ten minste niet afvallen, dat weet gij wel, maar mijn hulp baat u niet zeer veel, want de jongste praat meestal in de woestijn...’
‘Daantje,’ zeî Lotje,’ ‘herinnert ge u nog vaders vertelling van Aladijn met de wonderlamp?’
‘Of ik,’ was het antwoord, waarin onverholen blijdschap lag dat er een ander stuk kwam.
‘Gelooft gij dat het gebeurd is?’
‘Wel neen ik,’ lachte Daniëlla hartelijk.
‘Zoo,’ zei Lotje ernstig, ‘en ik geloof dat het nog dagelijks voorvalt. Want wat voor een jongen was nu die Aladijn eer hij de lamp kreeg? Een gewoon jongmensch niet waar? dien elk voorbij liep zonder hem zelfs aan te zien? En was hij met de lamp niet een vorst der vorsten? En toen hij, vorst zijnde, de lamp door onvoorzichtigheid een poos kwijt was, wat werd hij toen alledaagsch, niet waar? Welnu, Daantje, wat beduidt dat anders, dan dat de gewone mensch als bij tooverslag een vorst kan zijn en dat een vorst op de zelfde wijze een gewoon sterveling kan worden?’
‘Waardoor?’ vroeg Daniëlla.
‘Door zulk een lamp,’ antwoordde Lotje.

{==263==} {>>pagina-aanduiding<<}

‘Gij meent 't toch niet, Lotje?’ vroeg Daniëlla lachend.
‘Ik meen 't ernstig, Daan!’ was 't antwoord. ‘Ik vergelijk de wonderlamp van Aladijn bij de liefde. Ik stel mij die zelfde lamp voor als de liefde. En dat mag ik doen, want de liefde is een groote wondermacht. Als zoodanig openbaart zij zich dezer dagen hoe langer zoo meer aan mij. Zij verandert het menschelijk wezen van top tot teen. Als gij een mensch ziet voorbijgaan, begroet gij hem als een mensch en niet meer. En zoo moet het ook, want wij kunnen niet elk staande houden en vragen: wat gaat er om in uw binnenste? Maar niettemin kan hij iemand zijn, die op zijn omgeving onwederstaanbaren invloed uitoefent door de wondermacht der liefde, die van hem uitgaat.’
‘Dat is zeker mogelijk,’ stemde Daniëlla toe op zachten, gespannen toon, want zij was ernstig gaan luisteren naar Lotje, die haar zoo warm toesprak.
‘Er kan een kracht van hem uitgaan, die hem voor elk, die hem recht kent, aantrekkelijk maakt, onwederstaanbaar, onmisbaar. Tegelijk kan hij door zijn uitwendig iemand zijn, die u niet het minste belang inboezemt; dien gij voorbijgaat als elk ander, omdat gij onbekend zijt met zijn hart.’
‘Dat geloof ik,’ zeide Daniëlla. ‘Maar is dit niet met alle menschen zoo op enkele oogenblikken?...’
‘Ik geloof dat alle menschen de wonderlamp bezitten, maar dat het uitverkoomen zijn, die haar kracht kennen.’
‘En zulk een uitverkoome zijt gij nu geworden?... o, Lotje! Lotje! wat zijt gij toch een wonderlijke meid. Ik zal nog wat van je moeten beleven,’ voegde 't jonge meisje er moederlijk bij.

{==264==} {>>pagina-aanduiding<<}

‘Nu gaat Vader hem voorbij als niemand; zoodra hij gekend is in zijn groote waarde, zal vader ook de macht gevoelen die van hem uitgaat - en die tot beantwoording dwingt... maar zwijgen zult gij, niet waar, zus? Daar komen ze, sssst!...’

Toen Frans met verlof kwam, was 't al weder een leven van belang. Alles moest weer van zijn plaats komen. In den tuin was 't weer 't oude doen. Frans had nu ook meer ijver voor de gymnastiek als hij zoo eens een enkelen keer kwam, dan toen hij bijna dagelijks er aan moest. 't Was een gekraai en gelach en een help Frans hier, help Frans daar, dat de luitenant 't veel drukker had dan in zijn garnizoen! 't Was nu geen les, die gegeven werd, maar vertoon, want Daniëlla met al haar gejammer om Frans, en Lotje met haar tooneelmatige klachten dat zij vreeselijk zou vallen, waren nu de kunst volkomen meester. Zoo was 't met het dansen. Zoo was 't op de viool. Vijver had twee eerste violen, hij en Frans, maar Lotje maakte zulke zware, melankolieke basgeluiden van zoo doordringenden toon, dat hij, haar aanziende, in lachen uitbarstte in plaats van ernstig door te spelen, zooals hij bezig was te doen. De anderen hielden nu ook op met spelen, maar Lotje klopte zacht op den rug harer viool, en verzocht ernst bij het spel.
‘Ja zeker,’ zei haar vader, ‘maar gij gaat uit de maat en boven den vereischten toon; gij fantazeert meer dan dat ge u aan de partituur houdt. Nog eens, kinderen!’
En nu ging 't waarlijk schoon. Vijver was er zeer over voldaan en betuigde, dat zijn moeite ruim beloond was.

{==265==} {>>pagina-aanduiding<<}
Zelfs Johanna had mee willen doen en toen de kleine op grootmoeders schoot dat zoo zat aan te zien, draaide zij 't wijze hoofdje naar haar grootmoeder, alsof zij zeggen wilde: wat voert ma daar toch uit?... Maar dan keerde 't kind zich weer om en sprong op naar de spelers en kneep haar kleine vuistjes ineen aan de dansende armpjes en kraaide 't uit.
O, als Lotje 's namiddags weer eens wandelde met haar broêr, dat zij zoo graag deed en Daniëlla met haar vader een heel eind, een heel eind achter, o zoo ver, - want Lotje kon zoo driftig stappen en al lachend met Frans doordraven als zij op den Singel waren - wat was zij dan gelukkig. En waarlijk, hoewel zij daar niet aan dacht, de menschen mochten haar gaarne zien aan den arm van den knappen broêr. Hij was naar zijn moeder, zij, gelijk haar zusters, naar haar vader opgegroeid. De meisjes waren net zoo groot als Frans, maar bovendien welig ontwikkeld, waardoor zij grooter schenen dan hij. In deze dagen vooral wandelde zij zoo mogelijk nog meer met haar broêr. En dan fluisterden zij onderweg. Op een oogenblik dat Lotje weer in 't vuur harer rede was, stond Frans plotseling stil en zag haar met de grootste verbazing aan. Straks stapte Frans weer door, maar drie minuten later hield hij weder zijn stap in en zag hij haar weder aan met het ernstigste gezicht ter wereld en zij bloosde, maar sloeg haar schoone blauwe oogen niet neer. Voor de menschen was dit wonderlijk om aan te zien, maar zij zelf scheen 't niet te bemerken. Eindelijk wandelden zij geregeld door. Frans scheen niets meer te vragen te hebben. Lotje sprak nu regelmatiger en werd niet meer gestoord door zijn uitroepteekens-Integendeel: toen zij stotterend zeide: ‘morgen moet hij

{==266==} {>>pagina-aanduiding<<}
weder voor een week weg om te gaan onderzoeken in andere fabrieken, zeide hij:
‘'t Is een ferme kerel. Ik mag hem wel, maar hij is me altoos stug voorgekomen.’
Daniëlla zag in de verte wel wat er gaande was en wees haar vader dan hierop en dan daarop, overal heen, behalve voor hen uit. Eindelijk kwamen zij alle vier aan de fabriek. Als altoos was daar grootvader, maar nu toch gereed om naar de stad te gaan.
‘Vrije Fries!’ riep hij tot een jongen man, die in een der cilinders zat te kloppen, ‘ik zou er eens uitkomen en helpen ons wat roeien; heel wat gezonder dan in de bietenton...’
De vrije Fries kwam uit de ijzeren bus te voorschijn keek eenigsins beschroomd naar het gezelschap, en boog voor de dames blijkbaar onthutst, maar herstelde zich spoedig van zijn verlegenheid, toen Erans op hem toekwam en hem gul begroette met een:
‘Rienstra, zit je dan eeuwig te meten en te vijlen, hoe gaat het sedert laatst?’
‘Uitmuntend, luitenant!’ was het even gulle antwoord, met een aangename stem en een zachten glimlach onder de krachtige knevel. ‘Maar als we 's zomers niet vijlen en meten - zooals gij zegt - dan kunnen we 's winters niet vermalen.’
Lotjes vader zag den jongen man eens aan en scheen welgevallen te hebben in den frisschen jongeling, dien hij nooit met opmerkzaamheid had bekeken en ook nu niet, maar zijn eigenaardige en beleefde, geensins onderdanige houding trof hem toch. Lotje leunde meer dan ooit op Daniëlla's arm en beefde.

{==267==} {>>pagina-aanduiding<<}

‘Mag ik me even toonbaar gaan maken, dan ben ik tot uw dienst,’ zeide hij tot zijn patroon.
‘Waarachtig, vrije Fries! je moest al weg wezen; wij wachten, zij wachten, allemaal wachten... Eeuwige werkezel,’ vervolgde hij tot zijn zoon en kleinkinderen, toen Rienstra weg was, ‘morgen ben ik hem weer voor acht dagen kwijt; ze hebben hem weer geroepen bij mijn domme konfraters te Z. Wat een ander niet ziet, ziet hij.’
Lotje kreeg alle kleuren en volgde haar zuster werktuigelijk naar de rivier. Daar kwam Rienstra spoedig aan, nog eerder dan de andere heeren en terwijl hij de dames er in hielp, zeide Lotje snel en zacht bij 't hangen op zijn sterken arm:
‘Morgen komen, Karel, eer ge vertrekt?...’
Hij knikte snel en zag haar aan met dien blik van eerbiedige liefde, dien geen woorden kunnen vertolken, maar dien ik hoop dat elk onzer innig bekend zij, want geen andere blik is ware jonge liefde eigen. Die blik bevat vertrouwen, hoop, toewijding, heiligen wil voor 't goede, vast verzet tegen 't kwade, levenslust in den edelen zin.

Van tijd tot tijd zag Lotje naar hem op, als hij met Frans op één bank gezeten, roeide en dezen of genen aanzag die met hem sprak. Het gelaat van Frans was, behoudens den kleinen traditioneelen knevel, blank en glad als dat van een meisje en hoe schoon het overigens was, vooral door het schrander profiel, - het had in haar oog niet de manlijkheid, de kracht, het forsch karakter van Rienstra's gelaat. Hoe ernstig kon hij spreken en hoe zeker was hij van zijn antwoord, als hem wat gevraagd werd. Hoe eenvoudig kon hij dan weder aan Lotjes vader

{==268==} {>>pagina-aanduiding<<}
of aan Frans of aan grootvader vragen, wat hij niet wist. Hoe vertrouwelijk liet hij de oogen rusten op haar vader als die met hem sprak. O, hoe heel anders zou dat morgen zijn. Morgen zouden zij wellicht als vijanden tegenover elkander staan. Doch neen! Hij zou slechts reden vragen en die reden zou hij ontzenuwen of toestemmen, trouw en rond. Toch beefde haar hart tegen morgen. Konden zij nu maar altijd doorroeien, altijd op deze kalme vliet met de schaduwen der wolken in de kabbelende golven en beider oogen in den stroom, van tijd tot tijd elkanders blikken opvangend. Hoe liefelijk was dit oogenblik haar! Voor geen genoegen ter wereld had zij dat genoegen gemist: te zitten met haar arm om haar zuster, de liefdevolle haar toegewijde Daniëlla, in de onmiddelijke nabijheid van haar goeden vader en blijgeestigen grootvader en tegenover haar Frans en... en... Karel, fluisterde zij, dat niemand het hoorde. Want zij staarde peinzend in den vloed... Zij schrikte op toen haar grootvader zeide: ‘kom, meisjes een lied - een lied - een lied - Lotje droomt, geloof ik. Zingen, kinderen!’
Daniëlla begon. Lotje stemde spoedig bij. Frans viel in met zijn bariton en bij den derden regel rustte ook Rienstra op zijn roeispaan en steunde 't gezang met zijn basstem, dat de meisjes er van kleurden. Grootvader wreef in de handen, Vijver zat in aandacht verzonken en toen het lied gedaan was, riep hij getroffen uit: ‘nog meer, jonge lui, kom, nog één zoo...’
Hoe zoet vloeiden de klanken uit de jonge harten over den vloed; hoe harmonisch deden zij de zachte lucht trillen; hoe teeder deden zij de geesten aan.
Haast onmerkbaar roeiden zij terug en zongen. Lotje

{==269==} {>>pagina-aanduiding<<}
droomde mi niet meer maar haar zilveren stem vloeide met die van haar broêr en zuster samen om zich op te lossen in den grondtoon van het lied, die zacht doordringende basstem, die het geheele gezang als droeg over de wateren. Welk een uur! welk een tocht! welk een feest!... Ja, welk een weelde voor het jonge hart, dat met zulk een kracht lief heeft, te worden gedragen in het rijk der feeën door den zang des beminden.

Met verrukking deelde Lotje 't heerlijk roeitochtje aan haar moeder meê. O, zij kon haar geluk toch maar gedeeltelijk verbergen. 't Was maar goed dat moeder de gegevens niet bezat om te raden, waarom zij zoo druk gewaagde van dat zingen op het water en niet van de mooie basstem van mijnheer Rienstra, waarover Frans en vader en Daniëlla spraken; om te raden, waarom zij dan haar zuster zoo dankbaar aanzag met schier vochtige oogen en verholen spanning. Ze was er den geheelen dag van vervuld tot aan den avond. Te meer was zij er van vervuld naarmate zij moest zwijgen. En toen de gewichtige avond gekomen was; toen zij weder naast haar vader zat en tegenover haar zuster Johanna die haar vorschend aanzag, toen beefde zij wel een weinig. liet roeitochtje met al zijn liefelijke beelden en gevoelens week terug en scheen iets alledaagsch te zijn geworden. Het scheen dat Rienstra, de vrije Fries van grootvader, verplicht was, de familie van zijn patroon te roeien. Het begon haar voor te komen dat haar vader hem beschouwd en geprezen had als ieder ander - zonder meer. Zij verkilde op de gedachte dat haar dierbare Karel dus werkelijk nog altoos alleen stond en van ver en niets meer was dan de technicus der fabriek.

{==270==} {>>pagina-aanduiding<<}
Maar dan beurde zij fier het hoofd op, en haar gelaat werd hooger gekleurd en haar oogen stonden niet zoo peinzend meer: neen Karel was niet alleen. Zij was en bleef met hem.
‘Vader,’ sprak zij, toen zij allen om de theetafel zaten; ‘ik wil maar in eens met de deur in 't huis vallen, want het zwijgen pijnigt mij meer dan ik u zeggen kan, moê... ik... heb... ik wilde zeggen, moê,’ en nu was 't haar alsof zij eigenlijk op Johanna's plaats moest zitten; n.l. naast haar moeder, ‘morgen vroeg komt Karel Rienstra om mij vragen, hij is 't... en niemand anders, vader.’
En zoo sprekende liet zij in hevige aandoening haar schoon hoofd op vaders schouder leunen.
Haar vader weerde haar niet af, maar een diep stilzwijgen heerschte in 't vertrek. Johanna was zeer bleek geworden. Daniëlla was bij haar moeder gaan staan en had haar handen gevat en vleiend fluisterde zij met haar.
‘Wie is Karel Rienstra?’ vroeg op eenmaal Johanna op een toon dien ik bits zou noemen als zulk een toon ooit in dit gezin werd aangeslagen. Toch was haar toon van vragen hard. Lotje zat op eenmaal recht op, zag haar met fierheid aan en was gereed om te spreken maar haar vader nam het woord op.
‘Johanna,’ sprak hij, ‘spaar dat vragen, 't Is niet billijk. Gij weet zoo goed als wij allen dat de genoemde jonge man bij uw grootvader op de fabriek werkzaam is, - al noemt gij hem evenmin als wij: Karel Rienstra. Uw moeder en ik zullen over deze zaak denken en dat zal ik ook mijnheer Rienstra zeggen. Waarom zegt gij morgen vroeg, Lotje?’
‘Omdat hij morgen op reis moet, vader, voor verschei-
{==271==} {>>pagina-aanduiding<<}
dene dagen; 't is om mijnentwil dat hij u spreken wil om den schijn niet te hebben dat hij...’
‘Genoeg,’ hernam Vijver.
Zoo sprekende zag hij zijn echtgenoote aan en ziende dat zij er niet zoo blijmoedig en kalm uitzag als gewoonlijk, ging hij naar haar toe en wandelde met haar heen en weder door de kamer terwijl hij zijn arm om haar heen hield.
‘Kom, vrouw!’ zeide hij op zijn gewonen opgeruimden toon. ‘Gij hebt uw wensch. Wij weten nu wat we gaarne wilden weten. 't Gebeurt meer in de wereld, dat weten niet zooveel tevredenheid geeft als onkunde. Straks hierover meer. Komt, kinderen,’ sprak hij tot dezen die fluisterend in een kring zaten waarin Frans zoo goed als onzichtbaar was, zoo hadden de japonnen hem overvleugeld. ‘Komt kinderen! Uw moeder wil dat lied nog wel eens hooren van heden middag op de rivier. Nu missen we de bas, maar Johanna is nog altijd een puik sopraantje...’
Maar Johanna had een weinig hoofdpijn gekregen, zeide zij. Als va en moe er niet op tegen hadden, wilde zij een beeije vroeg naar huis gaan en dan liever morgen eens zingen. Lotje vleide haar tot blijven maar zij wilde liever weg en zoo deed zij ook. Toen Frans terugkwam van het reisje naar haar huis, fluisterde hij Daniëlla in 't oor, dat zij boos was op vader...
Nu moest mevrouw Vijver er aan. En zij deed het gaarne; zij zou 't gedaan hebben al had zij haar sopraan vijftien jaar ver moeten gaan zoeken, want Lotje's bekentenis had haar al mogen teleurstellen, zij hield zoo innig veel van haar kinderen, dat zij niet kon verdragen dat Lotje nu reeds dadelijk minder werd aangezien of aan zich-
{==272==} {>>pagina-aanduiding<<}
zelf overgelaten. Met een ernstig gelaat maar een warm moederhart kuste zij Lotje, zoodra dit meisje zich aangedaan betoonde door de koelheid van Johanna. O hoe recht dankbaar omhelsde Lotje de zachtmoedige moeder daarvoor. Hoe verlicht was haar hart toen zij weder zong het zelfde lied en toen nu weder haar liefde als werd gedragen op den grondtoon - doch wie zong nu dien krachtigen toon? Wekte 't niet zonderlinge gewaarwordingen op in haar gevoelige ziel, dat het nu haar moeder was die daar zong? Ja 't was een andere toon van liefde. Maar liefde was het toch. Zoo liet zij de beelden, onder 't zingen, in haar geest voorbijgaan en vond ten slotte rust en vertrouwen. De hoop stond aan haar hoofdpeluw in den nacht, uit welken de gewichtige morgen zich zou ontwinden; de hoop liet haar heilrijken ademtocht gaan over 't onschuldige hoofd en haar wonderbalsem druppelen in 't geschokte jonge hart.
In haar nabijheid werd haar geluk gewogen, gewogen met de goudschaal der ouderlijke liefde. Vader en moeder Vijver waren alleen opgebleven, terwijl alles sliep, zelfs daar buiten in de geheele stad. Maar zij gevoelden geen neiging tot slapen, zoolang zij voor elkander hun gedragslijn in deze hachelijke zaak niet hadden vastgesteld. Waarom zouden zij niet waken, zoolang het geluk van een hunner kinderen tusschen lucht en wolken hing? Waarvoor leefden zij, zoo niet om dat geluk te verzekeren voor zoover dit ouders mogelijk is in deze wereld?

Negen ure in den morgen tikte Karel Rienstra aan het afzonderlijk kabinetje van den postmeester Vijver en werd terstond binnengelaten. Vijver stond op uit zijn leuning-
{==273==} {>>pagina-aanduiding<<}
stoel, waarin hij voor zijn lessenaar had gezeten en Rienstra boog eerbiedig maar stond daarna rechtop voor hem en zooals hij daar stond, mocht hij in omvang kleiner zijn dan de heer Vijver maar in lengte niet. Rienstra, net gekleed en als vrij man tegenover vrij man, was een knappe jonge kerel. Zijn gelaat, waarop eerlijkheid en trouw als geteekend stonden, moest een gunstigen indruk maken op een man als Vijver, die nog geen andere dan gunstige indrukken van hem had opgedaan en zooveel hield van openhartigheid die gepaard gaat met kracht. En kracht lag er in die oogen, toen hij ze ernstig en waardig op den heer Vijver vestigde, zoodra hij begon te spreken.
‘Mijnheer!’ zeide hij, ‘ik gevoel, dat gij weet, waarom ik kom. Daarmeê is dan ook verklaard en vergeven, denk ik, waarom ik zoo onbescheiden vroeg u kom storen. Ik wilde nu weder niet gaarne, zooals vóór een paar maanden 't geval was, de stad verlaten zonder u te zeggen, wat ik u schuldig ben te bekennen. Ik heb uw dochter Lotje zeer lief, mijnheer!’ zeide hij, nu met half gedempte en een weinig trillende stem.
‘Laat ons een oogenblik gaan zitten, mijnheer Rienstra,’ zei Vijver eenigszins koel. ‘Zet u even.’
‘Met genoegen als u 't zoo wilt, mijnheer!’ antwoordde Karel, steeds de oogen gevestigd houdende op die van den heer Vijver.
‘Uw patroon, mijn vader, weet niets van uw boodschap bij mij, mijnheer?’
‘De oude heer weet er niets van, mijnheer! Hij is ook onkundig van alles wat er in de laatste maanden in mij is omgegaan.’

{==274==} {>>pagina-aanduiding<<}

‘'t Verwondert me, mijnheer Rienstra! dat gij met mijn vader, die zooveel op u vertrouwt en dien ge ook alles zegt wat uw lot betreft - gelijk ik meermalen kon bemerken - eerst niet eens over de gewichtige zaak die u hierheen voert, hebt gesproken?’...
‘Ik durfde niet, mijnheer!’
Vijver zag den jongen man, van wien nietdurvigheid hem zoo wonderlijk klonk, aandachtig in de oogen.
‘Waarom niet?’ vroeg hij ernstig en met nadruk.
‘Omdat ik wees en werkman ben,’ was het even ernstige antwoord, dat Vijver tot in de ziel trof, zoo openhartig en tegelijk zoo waardig was de toon, waarop Rienstra die gulle woorden sprak. Vijver zweeg geruimen tijd. Rienstra was meer aangedaan dan daar straks.
‘Dat zijn toch geen gebreken?’ vroeg Vijver eindelijk.
‘'k Geloof het wel, mijnheer, antwoordde Rienstra. De wereld houdt ze voor groote gebreken in omstandigheden als die waarin ik tegenover uw dochter en u ben gekomen.
Mijn vader is niet van deze wereld, mijnheer Rienstra; dat kunt gij toch weten?’
‘Zeker is de oude heer een vriend van den goeden werkman en ik mag gerust zeggen mijn vriend en ik bemin hem bijna als een zoon; maar of zijn antwoord op mijn bekentenissen mij niet eerder schokken dan bemoedigen zou, dat... dat vrees ik.’
‘De oude heer zou u een goed antwoord hebben gegeven, mijnheer Rienstra,’ verzekerde Vijver op een toon, waarin de kinderlijke eerbied sprak, dien hij ook in zijn eigen kinderen zoo ernstig had aangekweekt.
‘En dat is mijnheer?’ vroeg Rienstra, nu verbleekende.
‘Dat is wachten,’ sprak Vijver bijna plechtig.

{==275==} {>>pagina-aanduiding<<}

‘Rienstra, vervolgde hij opstaande, zoodat Karel zich gereed maakte om te vertrekken en den heer Vijver eenigszins bemoedigd aanzag, toen hij zoo door hem werd toegesproken, Rienstra, ik wijs u niet af! Ik wil de zaak in ernstige overweging nemen. Van u verwacht ik, tegenover mijn dochter, de houding van den man van eer, waarvoor ik u houd.’
‘Mijnheer!’ zeide de jonge man met gepasten nadruk, ‘mijn eer en die van haar maken al mijn bezitting uit.’
Vijver groette hem vriendelijk en met een verlicht gemoed ging Karel op reis. Geruimen tijd bleef Vijver peinzend hem door het glas naoogen en niet vóórdat de krachtige trotsche jongelingsgestalte in een andere straat verdwenen was, ging hij aan den arbeid. Hij had niet naar het ontstaan dezer liefde gevraagd, want waarom zou zij anders geboren zijn dan altoos: eensklaps; als een wonder; gelijk elke bloem. Overigens had die jonge man hem zelfs meer gezegd dan hij gevraagd had: wees en werkman was hij immers?...
‘Moeder,’ zeide hij tot zijn vrouw; zoodra hij met haar alleen was en haar zijn ontmoeting en zijn gevoelens had geschetst, ‘wij staan voor een van die Rubicons, die honderd ouders in ons geval niet zouden overtrekken. Vooreerst omdat zij niet kunnen, vervolgens omdat zij niet durven en eindelijk omdat zij niet willen!’
‘Ik had ook niet kunnen denken, dat ik tegen iets dergelijks zoo zou opzien en dat doe ik werkelijk,’ sprak zij.
‘Wij zouden vader kunnen vragen, Rienstra te verplaatsen,’ waagde Vijver te fluisteren.
Zijn vrouw zag hem verbaasd aan en hield haar zachte oogen ernstig en zwijgend op zijn gelaat gevestigd. Maar

{==276==} {>>pagina-aanduiding<<}
Vijver verried op dat gelaat niet wat er bij zijn eigen woorden in hem woelde en als 't ware tegen hem opstond.
‘Neen,’ zeide zij eindelijk op beslisten toon. Een traan blonk in haar oogen en zij verborg hem niet voor haar man.
Zij zeiden niets meer. Hij omhelsde haar met blijde ontroering en ging daarna regelrecht naar 't huis zijns vaders.
Toen hij alles aan den ouden heer, die op dit uur thuis koffie dronk, verteld had, bleef deze al even kalm en vroolijk als altoos.
‘Zoo'n vrije Fries. Wou die zoo graag grootvader tegen me zeggen en zegt hij me geen silbe!... Nu Frans,’ vervolgde hij tot zijn zoon, ‘ik heb grootvaders gekend die 't met heel wat minder moesten doen. Ik ben suikerdirecteur af.’
‘Hoe zoo, vader?’ vroeg Vijver verbaasd.
‘De vrije Fries is directeur van de fabriek eer we een half jaar verder zijn. En bovendien, Frans! ik wensch je van harte geluk. Als jij niet uit je zelven over dien rubicon stapt, waarvan je spreekt, dan zal Karel je er wel over helpen. Schud af dat spinrag van je maatschappelijk harrewar. Of zou je bij geval onze parel van een Lotje daarin willen wikkelen en ten doode knellen? 'k Zeg niets van de kerels die om haar geweest zijn. 't Zijn beste jongens, maar den adel dien arbeid geeft aan 't bloed, den adel van werken, werken, werken - zij kennen hem niet eens bij naam.’
‘De jongeluî zullen zich toch zekere afzondering, wellicht uitsluiting van hun kring, moeten getroosten en wie weet - ook wij...’
‘En wat zou dat beduiden? De gezonden in dien kring

{==277==} {>>pagina-aanduiding<<}
zullen wel wijzer zijn en de zieken, welnu de zieken kunnen zij missen als kiespijn.’
‘Ja, vader!’ zei Vijver lachend, ‘ik weet niet of nu juist daarmeê de maatschappelijke kwesties wel opgelost zijn. Ik beken echter dat ik ook veel aan een werkzaam man, een werkzaam huisgezin hecht: 't is 't halve huwelijksgeluk.
‘Juist. En dit verwacht ik ook voor mijn vrijen Fries en mijn beste Lotje: een mooi paar jonge menschen... Maar niet te haastig, niet waar, Frans! laat beide merken, dat er geen tegenstand bij u of mij is, dan kunt gij hun liefde 't best beproeven.’
Toen dien zelfden avond de familie bijeen was, waaronder ook de oude Vijver en de echtgenoot van Johanna, deelde Lotje's vader aan allen mede dat voortaan Karel Rienstra met de familie zou verkeeren en waarom. Lotje, die naast haar moeder zat en haar bevende handen in die harer moeder hield, schreide van vreugde toen haar vader zoo ernstig en hartelijk over haar beminde sprak. Snikkend viel zij haar ouders om den hals en dankte hen. Frans en Daniëlla wenschten haar dansend geluk en grootvader gaf in weinig maar opgewekte woorden zijn vreugde te kennen en schetste nog nader hoe goed hij Karel Rienstra kende. Maar wie beschrijft aller verwondering en het plotseling staken van alle blijmoedige deelneming, toen Johanna opstond en vertrok met de onhartelijke, ja bitse, scherpe kennisgeving, dat haar man voor Daniëlla nog een boekhouder had...

Er is misschien geen stand in de maatschappij, zoo geschikt om klassenvooroordeel in de wereld weg te nemen als de soldatenstand. In dat opzicht werkt de uniform

{==278==} {>>pagina-aanduiding<<}
wonderen uit. Ik heb beleefd in 't jaar '15 tijdens en na onzen terugkeer uit de napoleontische kogelregens, dat wij, die toch maar bakkersknechts waren geweest, overal welkom waren met onze sergeantsbiezenpet. Zelfs een mijner vrienden, die 't niet hooger had kunnen brengen dan onderkorporaal of hoog-gemeen, kon er zich op beroemen dat er schimmel- en kienpartijen gegeven waren, alleen om zijnentwil. Was dat uit blijdschap om den vrede? Was 't uit verademing? Uit dankbaarheid aan de dapperen, die hun leven hadden beschikbaar gesteld in die vreeselijke dagen?... Zeker ook wel voor een deel. Maar voornamelijk toch om den enkelen soldaat. Zoo'n uniform, 't zij ze naar kruit rook al of niet, kon men zoo overal inpassen. Er ligt vooreerst iets krijgshaftigs, dat spreekt, in de uniform; maar ook iets lammerlijks, iets goedigs - in vredestijd: twee tegenstrijdige eigenaardigheden, die u inpakken door haar kontrast. Wat is dus duidelijker, als er uit zoo'n uniform een ferm gezicht kijkt, dan dat er geen standen voor bestaan? Welke familie van stand telt niet zoo'n onderkorporaal tegenwoordig onder haar leden? Aan welke tafel der grooten zit niet dezer dagen een zeer gewone uniform als kind des huizes aan? Wie nu deze zuiver militaire redeneering van mij aanneemt, kan begrijpen, dat voor onzen Frans alle deuren wijd open stonden; en zal tevens beseffen dat juist hij de man was om Karel Rienstra voor en binnen die deuren te leiden. Maar zoodra Frans vrijer met Rienstra werd, vervielen zij samen in de meetkunst. Frans stond of zat bijna dagelijks versteld van Rienstra's rekenvermogen en Karel Rienstra zei op 't laatst ronduit dat, als hij geweten had dat er zoo gewerkt werd in het leger, hij moeite zou gedaan hebben om er bij

{==279==} {>>pagina-aanduiding<<}
te komen, 't zij bij de vestingbouwers, 't zij bij de brugleggers. Frans lachte er om en werkte voort met den nijveren vriend alsof 's lands welvaren er aan hing. Wat wonder, dat hij met Karel Rienstra in den huiselijken kring kwam op de natuurlijkste wijze? En was 't wonder, dat er onder zijn oudere speelmakkers in de stad verscheidene waren, die van den technicus der fabriek meer wilden weten dan vroeger? Én zouden de vrienden des huizes zich niet grootelijks bevreemd hebben, indien zij den heer Rienstra nooit eens hadden aangetroffen op de ‘avondjes’ der familie Vijver? Maar, sapperloot! op een mooien najaarszaterdag had men grootvader ontmoet met de beide meisjes en Frans en Karel; en Frans had Daniëlla aan zijn arm en Rienstra Lotje. Zij hadden wezen visschen. Grootvader droeg de vangst en de hengels en de anderen kwamen pratende, lachende, dan hard stappende, dan weder stilstaande, achter den ouden heer aan. Was Frans dan nu weder thuis of nog thuis of hoe was dat nu? Wel, - hij is met klein, heel klein verlof, want er moet een groote plechtigheid dezer dagen plaats hebben bij Vijver. Er moet een verloving worden gevierd, uitnoodigingen aan familie en intimis zijn verzonden.
Maar Johanna heeft bedankt. Een wolk over het lachend huisgezin. Rienstra geeft op zijn gewonen, ernstigen, hartelijken toon zijn diep leedwezen te kennen, de oorzaak te zijn dezer eerste verwijdering in een gezin waar onderling verschil tot nu toe onbekend was. Vijver verklaart hem onschuldig aan het gedrag zijner oudste dochter, maar verheelt zijn smartgevoel niet. Moeder is bij haar geweest, doch te vergeefs. Lotje heeft er om geschreid en is ook naar haar toegegaan maar heeft haar

{==280==} {>>pagina-aanduiding<<}
niet kunnen vermurwen. Frans heeft het vrij ver bij haar gebracht: zij eerbiedigde wat vader deed en wat moeder toestemde maar zij kon er niet toe besluiten om zulk een engagement goed te keuren. Haar man was 't niet met haar eens, maar daarom juist had Frans zijn pogingen gestaakt en 't verder aan zijn zwager overgelaten.
‘Johanna moet toch bij 't feest zijn,’ besloot vader.
‘Ja,’ zeide de moeder. ‘Lotje mag haar nieuw leven niet met tweespalt beginnen.’
Toen smeekte Lotje, dat vader en moeder 't dan nog ééns aan haar mochten overlaten. Zij zou Johanna overtuigen; ze hield veel te veel van Lotje...
‘Van middag nog,’ voegde zij er dadelijk bij toen haar ouders haar vergunning gaven.
Wat deed het wonderlijke meisje?
Zij wist dat de dienstmaagd van Johanna ziek was geworden en zond Daniëlla er heen om haar te helpen een tijdelijke hulp voor haar op te zoeken.
‘Zeg haar,’ zeide zij tot Daniëlla, ‘dat ge een beste weet en vraag haar beslist of ge die sturen wilt; wel wat bejaard, maar eerlijk en vlug.’
Daniëlla deed zoo. Zij alleen wist, wat Lotje doen wilde. Karel en Frans waren bij grootvader op het kantoor der fabriek, Vijver was naar zijn bureau gegaan. Zoodra Daniëlla haastig terugkwam met de mededeeling dat Johanna zeer naar hulp uitzag, kleedde Lotje zich terstond. Daarna kwam zij in de keuken, waarheen Daniëlla haar, echter van ver, volgde. De meid zag de binnentredende niet vriendelijk aan.
‘Wie ben je, vrijster, als ik vragen mag?’ zeide zij,

{==281==} {>>pagina-aanduiding<<}
haar opnemende van 't hoofd tot de voeten, ‘of vrouw, mag ik wel zeggen. Hoe kom je boven?...’
‘Neem me niet kwalijk, vrijster!’ zei de aangesprokene, ‘maar daar komt de jongejuffrouw en die weet er alles van.’
Met deze woorden verwijderde Lotje zich, want Daniëlla stond in de keuken nog bij tijds om haar dienstmaagd te beletten, het vreemde vrouwmensch bij den arm te schudden: wie zij dan was... Daniëlla fluisterde haar een paar woorden in en legde haar met een welsprekend gebaar het zwijgen op; dit was noodig, want de meid stond, met de handen uitgestrekt naar beneden, met een open mond waaruit een kreet van verbazing elk oogenblik burengerucht kon maken. Daarna viel zij neder op een stoel, sloeg de handen op haar knieën en zag Daniëlla aan alsof zij zeggen wilde:
‘Dat ik 't niet gemerkt heb, dat is een bewijs van haar kunst...’ Maar zij liet het blijven bij sprekende gebaren en toen Daniëlla zich verwijderde onder plechtige herhaling van haar aanmaning tot zwijgen, stond de dienstmaagd op en had haar spraak teruggekregen, want zij zeide fluisterend:
‘Juffrouw, waarom heb ik niet mogen helpen; nu 'k me wel bezin, heeft zij geen klompen aan?...’
‘Gij hebt gelijk,’ zei Daniëlla lachend, ‘maar die staan er ginder in de keuken een paar beste.’
Zoodra Lotje bij haar zuster had aangebeld, werd zij door het kindermeisje in de keuken gelaten, waar zij verzocht, Mevrouw te mogen spreken, om zich te laten zien en haar diensten aan te bieden. Kort daarna liet Mevrouw haar boven komen.
‘Hoe heet gij?’ vroeg Johanna.

{==282==} {>>pagina-aanduiding<<}

‘Lotje, mevrouw, om u te dienen,’ was 't antwoord.
‘Zijt gij dan niet vrouw die of die, ik dacht dat gij getrouwd waart.’
‘Neen, mevrouw, ook niet geweest; wel ten naasten bij, mevrouw!’
‘Zoo,’ zeide Johanna, haar nu opmerkzaam aanziende, ‘is uw beminde u ontvlucht?’
‘Neen, mevrouw!... erger; hij is me ontvallen door verdriet.’ Lotje pinkte een traan weg, doch liet er dadelijk de vraag op volgen, ‘of zij aan 't werk wilde gaan.’
‘Ja, gij moet maar dadelijk voor de pot gaan zorgen, kunt gij goed koken?’
‘Ja, mevrouw! zooals ik zei tegen de jonge juffrouw Daantje... ik heb jaren...’
‘Nu, goed,’ viel Johanna haar in de rede, ‘'t zal ook, hopen we, maar voor een enkelen keer zijn. En welk verdriet had uw beminde?’
‘Zijn oudste broer, mevrouw! was tegen ons huwelijk, omdat ik wat minder in stand was.’
‘En trok uw vriend zich dat aan?
Ja, mevrouw! hij had een liefderijk hart en wilde vrede. Maar mij wilde hij nog meer en daardoor stierf hij...’
Lotje schreit. Johanna verbleekt. Lotje maakt van de gelegenheid, dat haar kleine nicht open in de wieg ligt; gebruik om iets te doen, dat zij in de laatste dagen van spanning niet had kunnen doen, zij omhelst het kind en kust het liefderijk en teeder.
‘Lief dotje!’ zegt zij heengaande en knikkende en lachende tegen het kind, dat haar verwonderd na blijft staren tot zij de trap is afgegaan. Beneden hoort Lotje het kind schreeuwen. Als 't hartje praten zou, verklapte

{==283==} {>>pagina-aanduiding<<}
't mij, dacht zij bij zichzelve. Ze laten zich niet foppen die muizenoogjes... Daarna ging zij vlijtig aan haar werk en met een gulden en de overgeschoten spijzen 's avonds naar huis.
Des anderen daags was de meid van Johanna beter en zij zelve op de partij. Nog dien zelfden avond had zij vader en moeder vergiffenis gevraagd en Lotje kussend gelukgewenscht, tegelijk met Karel, dien haar broer Frans op de deftigste wijze aan haar en haar man en daarom ook aan haar dochter voorstelde.
‘Oom Karel zeggen,’ zei Frans twaalf keeren tot het kind dat hij voor die les op den arm door de kamer droeg. Maar het kleintje kneep haar kleine handjes in elkander en plooide haar mondje tot een lachje en trok aan zijn haar.

Op een aangenamen winter volgde voor Karel en Lotje een heerlijke lente. Licht was in het huis, licht daar buiten, licht en vreugde in hun hart. Karel had getoond, dat hij een goede opvoeding had gehad al was die niet schitterend geweest. Overal waar zij kwamen, trok hij de menschen aan door zijn bescheidenheid, zijn schranderheid en zijn openhartigheid. Want zoover is 't in de wereld nog niet gekomen, dat 't natuurlijke niet meer aantrekkelijk zou zijn. Er waren maar weinig families waar niet de een of de ander iets met hem te bespreken had. Behalve een rijkdom van goede gedachten bezat hij, voor zijn jeugdigen leeftijd, een groote ervaring, omdat hij van zijn zeventiende jaar af onophoudelijk gewerkt en gestudeerd had en het vertrouwen had verkregen van de nauwlettendste directeuren.
‘Nu moeten we nog naar je oude tante, Karel! of an-
{==284==} {>>pagina-aanduiding<<}
ders moet zij hier komen,’ zeide Lotje op een lente-avond; trotsch op alles wat zij ondervond.
‘Ja, ze is mijn eenige bloedverwant op de wereld. Maar ontvangen kan de ziel ons niet. Gij weet hoe 't met haar staat, Lotje? De waarheid was, dat Karel haar onderhield. Dit behoefde hij niet te doen, althans niet uit dankbaarheid, want 't oude mensch had nooit iets aan hem gedaan dan hem laten opgroeien, maar het trotsche hart van Karel had hem doen besluiten haar niet aan haar lot en haar weinige hulpbronnen over te laten. Bovendien was zij er te oud en te goed voor.’
‘Wij zullen haar over laten komen; zij moet mij zien, vindje niet?’
‘Ja, zij moet je stellig zien. Ik wou niet graag, dat zij dat geluk miste. We zullen er nog eens over praten, hoe we dat zullen aanleggen.’
‘En is dat nu heel je familie, Karel?’
‘Dat is alles wat er over is gebleven,’ sprak de jongeling peinzend voor zich ziende. ‘Ja, ik zou spoedig geheel alleen op de wereld hebben gestaan als er niet een lieve toovergodin op mijn levenspad was verschenen en een kleinen gouden sleutel had genomen in hare schoone rechterhand.....’
Zoo sprekende waren zij stil blijven staan en had hij een kleine hand genomen om een aanschouwelijke voorstelling te geven en haar toen zwijgend aangezien met een glimlach.
‘Ja, ga maar voort, ondeugend mannetje,’ zei een fluisterstemmetje.
‘En voor mij een nieuwe wereld had geopend, waaruit alles mij te gemoet trad wat iemand gelukkig kan maken.’

{==285==} {>>pagina-aanduiding<<}

‘Ja, maar die gouden sleutel behoort ons beiden; 't is de liefde. Daarmeê opent men paradijzen. En nu wandelen wij daar samen in. En nu zullen wij tante daar ook eens een kijkje in laten nemen - en al wie 't ons gunt, namelijk alle menschen....’
't Was een zachte lente-avond, met een schemering zoo schoon als een sprookje. Fluisterend spraken zij met elkander en fluisterend was de natuur. Ik geloof dat zij beloften deed tegen morgen aan het minnend paar, want als het voorbij een meidoorn kwam, dan bewogen de blaadjes zich of er vloog een meesje uit als om te toonen, dat hier leven was. Vrede lag er over het landschap om de stad, vrede was 't in de jonge harten, vervuld van een onuitsprekelijk verlangen. Zij spraken zacht over de toekomst. Zij gevoelden - en zij beleden elkander - dat niets aan hun geluk ontbrak. Veelbelovender lente had het jonge leven ook zelden dan dit frissche, krachtige leven van Karel en Lotje.
Den zelfden avond in den daaropvolgenden zomer dat Karel zijn tante in 't huis der Vijvers bracht en hij naast Lotjes moeder zat en Lotje naast tante, die haar bewondering voor het meisje niet verbergde, trad grootvader binnen. Na den gewonen vroolijken avondgroet nam hij Lotje bij de eene en Karel bij de andere hand om daarna op de grappigste manier van de wereld gearmd tusschen hen te staan en een papier uit zijn jas te halen. Hardop las hij dit het geheele gezin voor. Karel verbleekte en Lotje begon te schreien van vreugde.
't Was Karels benoeming tot directeur der fabriek.
‘Ja, ja,’ zei grootvader Vijver, ook tot Lotje's moeder, die mede zeer getroffen was, ‘dat zeg ik ook: weest allemaal

{==286==} {>>pagina-aanduiding<<}
nu eens erg bedroefd. 't Is waarlijk de rechte tijd. Ik zal je wat anders vertellen. Zoon,’ sprak hij ernstig tot Vijver, die zijn vader onder hartelijke dankbetuiging de hand drukte, ‘gij hebt wel is waar mijn raad niet meer noodig, maar 'k wil u er toch nog een geven in tegenwoordigheid van belangstellenden. Zooals ge u wel herinnert, zijt ge vroeg getrouwd.’
‘Dat zijn we,’ zeide Vijver, zijn vrouw met verstandhouding aanziende.
‘Heeft het je berouwd?’
‘Integendeel, vader!’ zei Vijver.
‘Welnu, laat dan ook deze jonge menschen niet te lang wachten. Éénmaal goed gekozen, éénmaal in staat om eigen brood te verdienen, moet je den tijd, - die een dief, een roover, een verwoester is, - de gelegenheid niet geven om uw kinderen aan te tasten. Toegestemd?’
‘Volkomen met u eens, vader!’ sprak Vijver.
‘En jij, directeur?’ vroeg de oude man aan Karel.
Karel zag met glanzende, lachende oogen zijn meisje aan en deze, haar grootvader omhelzende, dankte voor beiden.
Zij waren op het toppunt van hun geluk en ik wenschte hier mijn taak voor afgewerkt te mogen houden om aan elks verbeelding over te laten wat voortaan het hart van Lotje vervulde, wat Karel vlijtiger dan ooit deed arbeiden. Doch, helaas!

't Ging tegen November. De dag des huwelijks was bepaald. Hun huis was gereed. De liefde en de vriendschap hadden samen de jonge lieden uitgerust. Vijver en zijn vrouw, Daniëlla en Johanna, Frans en zijn zwager,

{==287==} {>>pagina-aanduiding<<}
allen hadden de handen ineen geslagen om grootvader 't werk te helpen voltooien, dat hij zoo krachtdadig en edelmoedig bevorderd had. De achting voor Rienstra was in de stad algemeen. En hij verdiende ze. In geen enkel opzicht had zijn geluk met Lotje hem verblind; in alles was hij dezelfde gebleven. Zoo o.a. ook voor zijn vakgenoten in den omtrek. Nu, voor 't laatst, zou hij vóór zijn huwelijk nog éénmaal de behulpzame hand bieden Onder duizend kussen van Lotje vertrok hij. Nog toen hij in den wagon zat, waarheen zij hem met Daniëlla had gebracht, stak zij haar aardig vingertje vermanend naar hem op en hij, met zijn heldere stem, had nog geroepen: tot Zaterdag, Lotje! en met zijn hand en doek gewuifd....
Den volgenden avond kreeg de oude heer een telegram van zijn kollega, waar Karel was, om onverwijld over te komen. De oude heer schrikte maar verwijderde zich stil uit de stad nog dien zelfden nacht. In vreeselijk weer kwam de oude, sterke man daar aan. Zijn vakvriend trad hem tegen, stom en bleek.
‘Spreek maar,’ zeide de oude Vijver, maar met een bevende stem, ‘zeg 't maar; heeft hij een ongeluk gehad? Waar is mijn jongen?’
Sprakeloos voerde de fabrikant den ouden Vijver naar de slaapkamer, waar Karel op een rustbed lag, verminkt, bijna onkenbaar.
Met de handen voor de oogen en schreiende als een kind, zeeg de oude Vijver op een stoel neêr.
Karel had bewusteloos gelegen, toen hij binnen was gekomen, maar op deze bekende stem, op dit snikken van een geluid hem zoo dierbaar, ontwaakte hij en verbleekte, - doch wenkte den heelmeester, die aan zijn rustbed stond,

{==288==} {>>pagina-aanduiding<<}
met de hand om den ouden heer bij zich te laten komen.
De oude Vijver, voor 't uiterlijk zich spoedig hersteld hebbende, was onderwijl uit zichzelf het bed genaderd. Van 't hoofd tot de voeten rilde hij, toen hij den zoo welgemaakten, krachtigen knaap van vroeger daar zag liggen, onkenbaar schier door doeken, hechtstukken en pluksel.
Hij wilde Karel niet vermoeien. 't Was hem bovendien te veel op eens, den bloeienden jonkman van gisteren zóó te ontmoeten.
‘Karel,’ sprak hij, met al de zelfbeheersching die hij verzamelen kon, ‘Karel, gij leeft en dat is onze hoop. Wees stil en kalm. Wees de oude kerel. Ik kom dadelijk terug.’
Met deze woorden verwijderde hij zich, maar zoodra hij buiten de slaapkamer was, moest hij den fabrikant vasthouden. Van de diepste en felste smart aangegrepen, kromp hij ineen en zou daar neergevallen zijn zonder de krachtige ondersteuning van zijn vriend.
Toen de oude Vijver een weinig bedaard was, vertelde de fabrikant hem het ongeval en verheelde hem zijn vrees voor 't ergste niet. Toen op Vijvers verzoek de fabrikant den heelmeester aan 't bed vervangen had en deze nu bij hem zat en hem alles uitlegde, zag hij in dat zijn eerste indruk al te waar was geweest; dat Karels toestand vreeselijk was.
‘Maar hij leeft?’ riep de oude heer uit, zich achter de laatste wal verschansende tegen het doodelijk verslag des dokters.
‘Hij leeft,’ sprak deze bijna plechtig; ‘hij leeft nog, dat is waar. Oude heer,’ voegde hij er bemoedigend bij, getroffen door de innige hartelijkheid, die den grijsaard bezielde voor den lijder, ‘ik zal niet rusten vóór ik de

{==289==} {>>pagina-aanduiding<<}
zekerheid heb van 't een of 't ander. Wees gij zoo goed en slaap een paar uren. Dan kunt gij mij op den dag krachtdadig helpen.’
IJdele vertroosting. Karel bezweek nog dienzelfden nacht, in tegenwoordigheid van zijn vaderlijken vriend en weldoener, ja, aan zijn hart; want bij de laatste bloeduitstorting der met ruw, machinaal geweld geklemde long, was hij gewekt en nam hij nog den hem dierbaar geworden jongeling in de armen. Ach, vergeefs klopte den lijder dat warme, sterke hart des grijsaards tegen de slapen als om hem levenskracht bij te zetten; alle liefde, alle opoffering was vergeefsch. Met gebroken oog stamelde Karel tot den grijsaard Lotjes naam, en stierf.

Gelijk in de donkere dagen van oorlog schoone, groene wouden worden verbrand, - bommen verwoestend nedervallen in bloeiende tuinen, - kruit, bloed en vlammen lachende beemden veranderen in valleien des doods, - stofwolken en ontploffingen de zon als verduisteren en het vogelkoor verschrikt doen zwijgen om voor het lieflijk gezang uit bosch en velden niets in plaats te geven dan jammer en geween, - zoo dompelde ook de treurmare van Karels dood het lachende gezin der Vijvers in den diepsten rouw.
Van grootvader tot Daniëlla waren allen troosteloos. Lotje weende, op haar kniën aan moeders schoot gezeten, als een kind. Het geheele stadje was er diep van getroffen en de deelneming met Lotje even hartelijk als algemeen. De oude tante, die tot na het trouwen zou gebleven zijn, zat als versteend daar neder. Welk een verwoesting in

{==290==} {>>pagina-aanduiding<<}
deze blijde harten. Welk een rondwaren van den dood in Lotjes liefelijke lente, die heel haar hart vervuld had...
Toen het smartelijke van Karels begrafenis voorbij was, verzocht zij haar moeder, dat de oude tante bij haar mocht blijven, wat haar gaarne werd toegestaan. De eerste maal dat zij bij Johanna kwam, en alleen met haar was, vroeg zij haar vergiffenis voor het kwaad dat zij gedaan had, toen zij dien middag haar die vertelling had gedaan. Johanna weende met haar en zeide, dat zij 't later vernemende daar geen kwaad in had gevonden en bij al den rouw blijde was, dat zij haar eigen verkeerd gedrag bij tijds had ingezien. Voorts sprak zij veel met Daniëlla, maar deze werd nog bedroefder gestemd dan zij reeds was, als zij Lotje zoo diep zwaarmoedig hoorde spreken. Bovendien had het allen getroffen, dat Lotje met zooveel weemoed sprak van dingen, die zij gedaan had; maar waarin niet het minste kwaad lag en waarvoor zij toch vergeving vroeg. Haar moeder sprak er over met Vijver en grootvader. Grootvader - de oude, vroolijke man was als op éénmaal over de zeventig gebracht in zijn voorkomen, - had dit ook opgemerkt en stelde zijn zoon voor, een paar weken verlof te vragen en met Lotje op reis te gaan. En wel de eenvoudige reis, die Karel 't laatst naar gindsche fabriek gedaan had. Naar zijn mening moest zij met elk laatste spoor, met elke laatste daad, met elk laatst lijden van Karel gemeenzaam worden gemaakt. Zoo deed Vijver. Hij sprak over niets anders met haar en op de plaats des onheils gekomen, lieten zij zich de gansche toedracht der ramp nog eens verklaren. Dit bracht haar tot vragen, hoe beschroomd dan ook; dit spreken met andere menschen was van deze weldadige uitwerking op haar, dat zij niets

{==291==} {>>pagina-aanduiding<<}
in haar hart hield opgesloten. Zoo volgde Vijver met haar het geheele droevige spoor. Ach, als de gebogen stengel eener schoone bloem stond zij dan daar bij de dierbare plaatsen, waar hij 't laatst het edel hoofd had neergelegd, - waar voor 't laatst zijn warm hart had geklopt - voor haar. Ja, zij had het wel vernomen: Háár naam had hij op aarde 't laatst uitgesproken. Deze overdenkingen gaven haar eenigen troost. Levensmoed - zij bekende 't nu eindelijk aan haar moeder - levensmoed was haar gaan ontbreken. Elk gesprek met haar moeder, met haar jongste zuster, die haar vooral zoo innig liefhad, liet een druppel balsem vallen in 't gebroken hart. En dit hart wilde eindelijk troost en balsem opnemen. Want zoover was het vroolijke meisje van weleer gekomen, dat zij in deze aarde met al, wat haar anders zoo lief was, geen belang meer stelde. Zij nam geen deel meer aan al, wat er om haar heen gebeurde. Dit werd nu van lieverlede beter. Er kwam plaats in haar hart voor innig medelijden met de oude tante. Zij kreeg een oog voor de droefheid van Frans, vooral van grootvader. Ja, als zij den ouden man zag, dan gevoelde zij nu, hoeveel hij leed en hoeveel ook hij van haar Karel had gehouden. Als zij met hem spreekt, dan verzamelt zij al haar krachten om hem te toonen dat zij weet te dragen, - opdat grootvader weer blijmoedig zou zijn als weleer. Dikwijls gaat zij naar de fabriek met de oude tante en de kleine nicht en dan gebeurt 't menigmaal, dat zij de spraakzaamste is van allen.
Had grootvader ééns gezegd - gij weet nog wel op dien heerlijken dag toen hij Karel en Lotje zoo gelukkig maakte - dat de tijd een roover was, - nu moest hij bekennen dat hij ook een trooster kan zijn. 't Hangt er

{==292==} {>>pagina-aanduiding<<}
maar van af, hoe men hem bekijkt en wat men van hem vergt. Zeer langzaam werd Lotje weer vatbaar voor de huiselijke vreugd; haar familie zag het met dankbaarheid. Haar vader en moeder hadden nu gevoeld, hoe moeilijk 't kan zijn te troosten en vertroost te worden en hoe gemakkelijk daarover kan geredeneerd worden zoolang het leven nog vroolijk en ongestoord daarheen vliet - als een beek, gelijk de dichters zeggen. Wanneer echter ramp en dood op dat leven hun doodelijke wapens, hun stormen en plagen afzenden en den mensch ter aarde doen buigen of wel als van den bliksem getroffen doen neervellen - dan zwijgt voor een poos de reinste en beste vertroosting. Een gezond leven; een rein en liefdevol leven; een gezonde opvatting van het leven, waarin aan ernst en gepaste vreugd, elk op haar beurt, plaats gegund wordt, ziedaar het krachtigste schild ook tegen de geweldigste aanvallen van den rampspoed. Dat werd in Vijvers gezin bewezen. Dat zag de wereld in Lotje bewaarheid. 't Verzorgen der oude tante tot aan haar dood; de vertroosting van grootvader tot ook hij in Gods wil leerde berusten; hartelijke dankbaarheid aan haar vader, moeder, broêr en zusters, dat zij óók Karel zoo lief hadden gehad, dat waren Lotjes redding. Dat steunde en sterkte haar ook in moeilijke dagen en die moeilijke dagen kwamen: zooals het huwelijk van Frans en dat van Daniëlla. Beiden hadden om harentwil getalmd. Als ze er over spraken, ja, als Lotje hun vroeg, waarop zij toch wachtten, dan hadden zij er geen haast meê. Maar zij was daar niet meê tevreden. Zij gevoelde dat het om haar was.
‘Ik vind het lief van u allen, dat gij alles tegelijk en in eens wilt laten afloopen, maar wacht nu niet langer,’ zeide zij met vastheid.

{==293==} {>>pagina-aanduiding<<}

En zoo stond zij ook deze proef door als een heldin. In alles haar zusters-bruiden tot hulp, was zij bijna onmisbaar. Blijmoedig en onvermoeid streefde zij er naar om haar lieve Daniëlla geen enkel bloempje te laten ontberen, dat zij in staat was aan te brengen. Zij herinnerde zich nu de rijke gaarde, waar zij met haar onvergetelijken bruidegom zou binnengegaan zijn en die zoo wreed voor haar gesloten was, haar hart verwoestende - en zie, daar ging als bij tooverslag die zelfde tuindeur weder open. In een mengeling van blijdschap en weemoed trad zij na de bruiden binnen met de kleine nicht aan de hand. Bleek, maar nog altoos schoon en niet neergebogen, gevoelde het beproefde meisje, door de Herinnering en de Liefde, het eerste geluk harer zusters mede, gevoelde dat zij nog een levensdoel had.






{==294==} {>>pagina-aanduiding<<}

Een waar feest.

Voor wien houdt ge wel mijn vriend Edsard?
Hij behoort tot de helden van den dag, en, zoo ge zijn trofeeën zien wilt, - hier liggen ze vóór u: linten van allerlei kleur, strikken van allerlei vorm, met en zonder zilveren knoppen, plaatjes en kransen.
Gij begint natuurlijk met te onderstellen dat hij een commis-voyageur in linten is. Maar als ik nadrukkelijk herhaal dat hij tot de helden van den dag behoort, geeft gij dit eerste denkbeeld spoedig op.
Liever stelt ge hem u voor als een Don Juan, die op zijn verliefde veroveringstochten er in geslaagd is, aan meer dan eene achttienjarige een lintje van hals of japon, een strikje van kapsel of ceintuur te ontfutselen, in het heetst van het gevecht dat zijn vleitaal aan haar eenvoud leverde, in het gewoel van de danszaal, onder den verblindenden glans der lichtkronen, hij het gedwarrel van hoofd en hart.
Maar tot zulke romantische rooftochten acht ik mijn vriend Edsard, ronduit gesproken, niet in staat. Op onschuldiger terrein plukt hij zijn lauweren. Hij spreekt wel

{==295==} {>>pagina-aanduiding<<}
eens dames aan, en leidt zelfs zeer dikwijls dames op, maar een Don Juan zit er niet in.
Misschien raadt ge nog een europeesche vermaardheid, wie de decoratien zijn toegevloeid uit alle windstreken. Doch gij herinnert u niet den naam Edsard ooit onder een portret in ‘De Hollandsche Illustratie’ te hebben gelezen.
Gij geeft het dus op. Want gij hebt te veel respect voor mijn hollandsche deftigheid om u te laten overhalen tot de onderstelling, dat Edsard een jockey zou kunnen zijn, wien zijn heer de lintjes present deed waarmede de gouden zweep en het zilveren tabakskomfoor waren opgesierd, die hij zelf in de prijzenkast had weggeborgen.
Mijn vriend Edsard is een gewoon mensch, met een hoofd, een hart, een paar handen en een paar beenen waarop men in de wereld rekenen kan. Bij deze gaven der natuur voegt hij een zeer bruikbaren zwarten rok, een dozijn fijne overhemden, een stel witte dassen en dito glacé-handschoenen.
Dit is het wat hem tot een der helden van den dag maakt. Edsard is een geboren commissaris van orde, feestcommissaris, of hoe gij die onmisbare elementen in onze eeuw van feestviering verder wilt noemen. Zijn hoofd is onvermoeid in het organiseeren van, zijn hart onvermoeid in het gloeien voor een feestprogramma; zijn handen zijn flink genoeg om de knechts te helpen bij het arrangeeren, vriendelijk genoeg om met een paar kwâjongens van de openbare school, een ter rechter en een ter linkerzijde, aan het hoofd van den langen stoet de Diergaarde door te wandelen, en fijn genoeg om dames te complimenteeren; zijn beenen zijn sterk en vlug; zij steunen hem een ganschen middag op een kinderfeest of bij een tentoonstelling, zij dragen hem pijlsnel naar den spoorweg om hooggeplaatste

{==296==} {>>pagina-aanduiding<<}
gasten te ontvangen, of naar Zomerdijk Bussingh om een diner te bestellen; zij schuiven hem statig door de enge couloirs om dames op te leiden, of banen hem haastig een weg door het gedrang om een luchter uit te dooven die vuur vat, om een jufvrouw bij te brengen die flauw valt, of om de muziek met fanfares te laten invallen na een toast.
Mijn vriend is dus wel een der helden van den dag. Bismarck heeft gezegd, dat, als er aanvraag is om staatsmannen, er altijd, een dertig of veertig jaren vroeger, het noodig aantal geboren is. Gij begrijpt nu waarom, zes-en-twintig jaren geleden, Edsards moeder een zoon rijker werd.
Ik trof hem onlangs weer te Amsterdam op zijn kamer, bezig met zijn rok uit te borstelen en nieuwe insigniën gereed te maken.
‘Wat is er nu weer aan de hand?’ zei ik, en dreunde het lijstje op van al de feestelijkheden die ik bedenken kon dat er waren, geweest waren, zouden of konden zijn. ‘Kinderfeest in Volksvlijt, menschenfeest a costi, olympische spelen van het Gymnastiekverbond, Delphische spelen van het Tooneelverbond, Floralia-tentoonstelling, Floraliaeerste kinderfeest, Floralia-tweede kinderfeest, openbareschoolkinderen-bezoek aan Artis, bijzondere-schoolkinderen-bezoek aan Artis, idem weeskinderen-bezoek, idem diaconie-schoolkinderen-bezoek, prijsuitdeeling van wege het Schoolverbond, pleiziertocht naar Scheveningen van wege hetzelfde verbond, feest van wege de Vereeniging tot veredeling van volksvermaak, feest van wege de Vereeniging door het volk-voor het volk-tot het volk-uit het volk, historische optocht, allegorische optocht, enz. enz. Edsard, wat is er te doen?’
‘Jubilé der Hollandsche Maatschappij van Fraaie Kunsten

{==297==} {>>pagina-aanduiding<<}
en Wetenschappen,’ antwoordde Edsard, op den toon van iemand die zijn agenda reciteert, en zonder zich in het minst aan mijn spotternij te storen. ‘Je blijft er toch voor?’ liet hij er goedhartig op volgen. ‘Ik heb een introductiekaart tot je beschikking.’
‘De Hollandsche Maatschappij? Dezelfde waar ik eenmaal een lezing heb gehouden voor een halfleêge zaal, toen je mij verzocht in te springen voor een celebriteit die ter elfder ure verkouden was geworden?’
‘Dezelfde.’
‘Ik wist niet dat feestvieren ook al tot haar werkzaamheden behoorde. Den avond dat ik haar ontmoette, zag zij er niet heel feestelijk uit, en opgewonden was ze toen ook niet. Maar dat zal misschien aan mij gelegen hebben.’
‘Zoo?’ zei Edsard, op den toon van iemand die distracties heeft of die aan zijn vriend de herinnering aan een échec wil besparen. ‘Dat zal eenvoudig aan haar leeftijd gelegen hebben; ze was toen twee-en-zeventig, en nu is ze drie jaren verder.’
‘Begrepen! Is men twee-en-zeventig, dan zeggen de luî: wat word je oud! Is men vijf-en-zeventig, dan komen ze je feliciteeren en zeggen: wat ben je nog jeugdig! Enfin.... jij bent dus lid van het Bestuur, Edsard?’
‘N.... een, van het eigenlijke bestuur niet; ik ben als lid toegevoegd aan de regelingscommissie voor de feestviering.’
‘Dus zooveel als tweede kamenier van de jarige Maatschappij? En hoe zal je het oudje optoomen?’
‘Je bedoelt waarin de feestelijkheden zullen bestaan?’ vroeg Edsard met dezelfde onkwetsbare goedhartigheid. ‘Dat is grootendeels nog een geheim. Kom en zie. Over

{==298==} {>>pagina-aanduiding<<}
een half uur begint het officiëel gedeelte: feestrede van Hasebroek, cantate van Daniël de Lange met woorden van Hasebroek, uitreiking van een gouden medaille aan Laurillard en van een zilveren medaille aan mijnheer Zeeman. Morgen is er een groote soirée in het Park.’
‘Wat voor soirée? Amusante, agitée, instructive, musicale?’
‘Surprenante,’ zeî Edsard. ‘Een avond vol verrassingen. Maar vraag nu niet langer, we moeten weg!’
Een oogenblik later staken we den Dam over in de richting van de Keizersgracht bij de Vijzelstraat. In Edsards haastigen tred klonk iets van het bewustzijn van een adjunct-regelings-commissaris. Hij was, wel is waar, den eersten dag nog niet van dienst; maar.... men kon niet weten; buitengewone omstandigheden konden misschien buitengewone diensten reclameeren. Wij hadden te veel haast om veel te praten. Edsard kwam een enkele maal zelfs in botsing met een voetganger die Damwaarts wilde, en ergerde zich bij zulk een gelegenheid minder aan de lompheid van zijn tegenlooper dan wel daaraan dat deze man ons feest blijkbaar niet ging bijwonen.
‘Ik herinner me niet,’ zeî ik, toen wij in de Vijzelstraat wat meer rust hadden gevonden, ‘dat ik ooit zoo'n haast heb gemaakt om een oude jonge juffrouw mijn kompliment te maken; voor een jong meisje heb ik me nog wel eens het vuur uit de schoenen geloopen, maar voor een vijf-en-zeventigjarige spinster!’
‘Je persoonsverbeelding is onuitstaanbaar,’ zeî Edsard, eenigszins scherp. ‘Goed dat Hasebroek het niet hoort.’
‘Ik zet het uw feestredenaar,’ viel ik in, ‘om aan die persoonsverbeelding te ontkomen. Kan ik het helpen dat

{==299==} {>>pagina-aanduiding<<}
“Maatschappij” vrouwelijk is en dat men dus onwillekeurig op zulk een jubilé aan een oude dame denkt? Als het “een Genootschap” was, zooals het Utrechtsche, of “een Bond”, zooals het Vredebond, zou zoo iets onmogelijk zijn.’
‘En waar zoudt ge in dit geval blijven met uw poésie? Een neutrum te verheerlijken moet een wanhopig werk zijn voor een feestredenaar. Het neutrum ligt in den smaak van den tijd, maar in den mijne niet. Sints “bond” onzijdig verklaard is, en ik dus alleen de keus heb tusschen een onzijdig en een vrouwelijk woord, kies ik het laatste. Het herinnert aan de Muzen en de Gratiën, zooals Hildebrand eens opmerkte, die immers vrouwen zijn. En die opmerking sluit uw oude jufvrouwen geheel uit. De Muzen zijn eeuwig jong....’
‘Maar de dienstmaagden der Muzen niet. En tot dit gilde behoort uw Maatschappij. Wilt ge dus liever dat ik van een trouwe meid ga praten, die vijf-en-zeventig jaren lang de Muzen heeft bediend?’
‘Zijt ge soms den 8sten Februari in de Pieterskerk te Leiden geweest?’ zeî Edsard bits, ‘dat dit laatste beeld u voor den geest zweeft? Amice, laat ons het veld der persoonsverbeelding maar verlaten. Er behoort in casu meer vaardigheid toe dan waarover ik, meer poésie dan waarover gij beschikt, om er iets van te maken. Immers, de Maatschappij, die heden vijf-en-zeventig jaren oud is, is eigenlijk niet één enkel persoon; zij bestaat uit drie afdeelingen, die alle drie dezen respectabelen leeftijd bereikt hebben, verder uit een vierde afdeeling, die slechts vijf-en-twintig jaren telt, en eindelijk uit eene die het niet verder dan een-en-zeventig gebracht heeft en toen overleden is. Dit alles in poésie te brengen en hiervoor een passende per-
{==300==} {>>pagina-aanduiding<<}
soonsverbeelding te vinden is onze taak niet. Je m'en remets aan den feestredenaar, die ons reeds staat te wachten.’
Inderdaad stond Hasebroek reeds op den preekstoel, toen wij binnentraden. Maar het eerste woord bekoorde niet aan hem; het was aan de muziek. Zij klonk krachtig en vol uit de forsche kelen van Amstels Mannenkoor ons tegen;

‘Op, op nu, blijde feestgenooten, 
Treedt jubelend ten tempel in, 
Ter bedevaart, en één van zin 
Om 't outer u aaneengesloten! 


Zoo riep men ook ons toe, met een opgewektheid die mij binnen een paar minuten in de meest feestelijke stemming bracht. Luid klonk ‘het Hollandsch lied ter eer van 't Hollandsch Letterbond’, en waar woorden te kort schoten, daar vulden orgel en bazuinen de juichtonen aan.
Het koor zweeg. Wij werden teruggevoerd naar het verleden, naar

.... de donkere dagen, onheilzwart, 
Toen de Eeuw die wij beleven mogen, 
In nacht en storm geboren werd. 


De zuivere barytonstem van Dekkers was onze leidsvrouw. Schoon schilderde zij de geestkracht der wakkre mannen, die midden in 't noodweer uittrokken naar het arbeidsveld en, door het stormgeloei heen, op het schuddend land het zaad van hooger leven, van kunst en kennis, strooiden. Met een schoone muzikale phrase voer de baryton voort:

Dat zaad is heerlijk opgegaan, 
Wij zien thans 't veld vol halmen staan 


En het koor zong er opgewekt door heen:

En daarom, maaiers, roept nu luid 
Bij d'oogst den lof dier zaaiers uit! 



{==301==} {>>pagina-aanduiding<<}

De muziek zweeg, en de aanvoerder der maaiers rees op in zijn preekstoel.
‘Dat is Hasebroek,’ zeî Edsard, die het eergestoelte, waarin hij, in zijn qualiteit, des noods een plaats zou hebben kunnen innemen, had opgeofferd aan het genoegen om mij den zin te verklaren van hetgeen ik, als oningewijde, mogelijk niet begrijpen zou.
Ditmaal was de inlichting onnoodig. ‘Meent ge dat ik dat goedhartig en geestig gelaat niet ken?’ was mijn antwoord. ‘Jonathan, bedoelt ge, Hildebrands vriend, de man van Waarheid en Droomen.’
Ik geloof dat ik Edsard op dat oogenblik nog al meêviel. Maar hij had geen tijd het mij te zeggen; want de welluidende, prettige stem was reeds begonnen met ons te praten, en ik verbood Edsard iets anders te doen dan luisteren.
Een Hollandsche Maatschappij van Fraaie Kunsten en Wetenschappen kon geen aangenamer woordvoerder wenschen op haar jubilé. Als men vijf-en-zeventig jaren oud is, moet het prettig wezen zoo te worden toegesproken. Ik zag, in mijn verbeelding, de jarige Maatschappij in haar armstoel zitten, luisterend naar de hartelijke woorden van dien goeden vriend des huizes, die oude kennis uit jonger jaren, die, namens vrienden en vereerders, zijn feestgroet kwam brengen. Eerst een klein komplimentje over het jeugdig blosje dat zich op het rimpelig gelaat vertoonde, over het helder oog dat onder de grijze haren tintelde, en zoo geleidelijk, of ook wel eens niet geleidelijk, van het een op het ander: een enkel woordje van ontzag voor haar leeftijd, een gemeenzaam woordje over de manier waarop ze haar ‘zaken deed,’ nu eens een mooi vers, afkomstig van

{==302==} {>>pagina-aanduiding<<}
een dichter dien ze innig had lief gehad en opgekweekt, dan weer een latijnsch citaat, om te laten gevoelen dat ze niet alleen de kunsten, maar ook de wetenschappen had beoefend, hier een ideetje, daar een beeld, ginds een rhetorische figuur, en dan vooral die gevoelige woorden, woorden van bewondering en sympathie voor de vrienden, minnaars, kweekelingen, die, de een voor, de ander na, van het tooneel verdwenen waren, mannen met wie ze had gedweept, die ze had geïnspireerd, die haar hun liederen hadden gewijd en die zij met haar lauweren had gekroond: de onvergetelijke des Amorie van der Hoeven, de populaire Tollens, de zangerige Bogaers, de profetische da Costa, de geestige van Lennep, de welsprekende Domela Nieuwenhuis; en naast de vermelding dezer lieve dooden, haar nog eens met billijken trots gewezen op haren grijzen van Oosterwijk Bruyn en haren ouden maar krachtigen Beeloo, met wie ze in haar jonge-meisjesjaren had gespeeld, en die nu met baar oud geworden en jong gebleven waren. O zeker, een oude matrone zou de speech niet altijd deftig genoeg gevonden hebben, een grootmama zou misschien moeite hebben gehad om alles bij te houden, een vorstin zou het wat officiëeler, een grijze Sappho wat statiger hebben kunnen wenschen. Maar een wakkere, lieve, gezonde vijf-en-zeventigjarige moest telkens de gezellige, vernuftige, onderhoudende felicitatie afbreken met een trouwhartig knikje en een ‘dank, dank, mijn goede Jonathan!’

Ja, lieflijk klonk de blijde klank 
Van 't lied van lof, van 't lied van dank 
Voor wijzen en voor dichters. 


Lieflijk en blijde was het geweest, een lied, niet een preek, al was er ook in den aanvang een tekst afgelezen, een

{==303==} {>>pagina-aanduiding<<}
tekst, met gepasten eerbied aan Bilderdijk ontleend: ‘in 't Verleden ligt het Heden, in het Nu wat worden zal.’ Voor een ernstig woordje was de lieve oude wel toegankelijk, maar ze had haar leven niet doorgebracht aan de koffietafel of in het doophek, en Jonathan wist het. Daniël de Lange wist het ook, toen hij zijn tusschenzang componeerde en zijn baryton weemoedig liet zingen:

Doch hoe somber daartegen 
Klinkt droevig en dof 
Hier de rouw op hun lijksteen gerezen! 
't Is een wanklank gemengeld in 't lied van hun lof. 
Met een traan wordt hun eernaam geprezen. 


Ik gevoelde er iets voor, en stiet Edsard aan: ‘Hebt gij des Amorie wel eens gehoord?’ fluisterde ik hem toe, op een toon die hem deed vragen of ik aangedaan was; ‘zijt gij wel eens door da Costa overweldigd? Hebt gij van Lennep wel eens hooren keuvelen?’
‘Gij misschien?’ fluisterde hij op zijn beurt.
‘Neen,’ zeî ik, met een kwalijk verholen leedgevoel herhalend wat ik den vorigen dag nog met een gepast gevoel van eigenwaarde had gezegd. ‘Ik behoor tot het Jonge Holland.’
Ik benijdde het aan Edsard, dat hij als schooljongen wel eens bij da Costa een boodschap had gedaan, en dat hij eenmaal om acht uren naar bed had moeten gaan omdat des Amorie om half negen bij zijn ouders een aangekleede boterham was komen eten. Hij stond toch iets dichter bij het oude Holland dan ik.
‘Stil,’ zeî Edsard, ‘daar valt de tenoor in:’

‘Maar die traan lost zich op in 't licht 
Dat de feestzon ons straalt in 't gezicht.’ 



{==304==} {>>pagina-aanduiding<<}

Ik hoorde hoe de sombre phrase van den baryton en de opgewekte phrase van den tenoor door elkaar heen speelden, hoe de laatste overwon, en, toen het koor weer inviel met zijn:

Ja lieflijk klinkt de blijde klank, 


toen begreep en gevoelde ik weer dat het toch al een groote zegen mocht heeten, hartelijke sympathie, eerbiedige bewondering voor de groote mannen van het verleden te gevoelen - en daarbij toch het Jonge Holland te zijn.
‘Nu de toekomst,’ zeî Edsard inlichtend, toen de muziek zweeg en de feestredenaar weer uit zijn schuilhoek te voorschijn trad.
‘Juist, in het Nu wat worden zal. Het ligt er in, dat is zeker; het zal er uitkomen, dat is even zeker; maar hoe zal het er uitkomen? that is ihe question. Profeteeren is niet moeielijk; maar een prognose maken is heel iets anders; daarbij komt het aan op de kleinigheden.’
‘Laat dat nu maar weer over,’ zeî Edsard ongeduldig, ‘en luister.’
Ik deed zooals mij gezegd werd. Ik deed meer. Ik maakte een lichte buiging voor de Dordtsche afdeeling, welke dien dag het zeldzaam schouwspel vertoonde van een vijf-en-twintigjarige schoone die er een eer in stelt voor een vijf-en-zeventigjarige te worden aangezien. Ik salueerde eerbiedig toen de redenaar de leden van verdienste liet defileeren, een Beets, Ten Kate, Ter Haar, van Beers - ook al geen jong Holland, maar echt Holland! - ik applaudiseerde mee voor van Oosterwijk Bruyn en fluisterde binnensmonds mijn hoezee! toen de namen van hen die het eeremetaal der Maatschappij hadden verworven, de revue passeerden. Ik stribbelde toch een weinig tegen, toen de redenaar zijn

{==305==} {>>pagina-aanduiding<<}
Requiem zong over de nagedachtenis der Haagsche afdeeling en daarmee een hartelijken welkomstgroet verbond aan het jeugdig letterkundig genootschap dat in de hofstad die afdeeling triomfeerend begraven heeft, en, naar men zegt, nog een vroolijk deuntje op haar graf heeft gezongen.
‘Heel lief van u’, zeî ik in gedachten tot den spreker, ‘een beetje al te lief.’ Maar het was of zijn goedhartig gelaat mij antwoordde: ‘och kom, de liefde is niet jaloersch; het is ons immers om de Muzen te doen, niet om haar priesteressen; als “Oefening” maar “kennis kweekt,” zijn wij immers tevreden.’
‘En de liefde hoopt alle dingen, maar ze hoopt ook wel wat veel,’ ging ik in gedachten voort, toen de spreker ons geestig en goedig vertelde dat de Haagsche afdeeling eigenlijk misschien toch niet dood was, dat ze alleen maar sliep, heel vast, zooals de schoone slaapster in het bosch. Als er maar eens een prins kwam die het geheim van den tooverkus ontdekte....’
‘Ze is morsdood,’ klonk het naast mij van een paar schalksch gesloten lippen, toebehoorende aan den man die mij door Edsard was gesignaleerd als de laatste der getrouwen van de Haagsche afdeeling. ‘Of het moest de Prins van Oranje zijn,’ vervolgden de lippen, toen Hasebroek den doorluchtigen troonopvolger vermeldde onder de Eereleden der Maatschappij.
‘Of Prins Alexander, gewoon lid der Leidsche afdeeling,’ klonk het zacht en bemoedigend uit een bank, die gedurende de plechtigheid was ingenomen door vijf mannen, in welke Edsard een hoogleeraar, een humorist, een dominee, een letterkundige en een dichter had herkend.
Maar de vluchtige opmerkingen vervlogen.

{==306==} {>>pagina-aanduiding<<}

‘Welnu, wat zegt gij van de prognose?’ vroeg Edsard, terwijl ik ingespannen luisterde naar de woorden van den spreker, wiens klimmende bezieling bewees dat zijn rede ten einde spoedde.
‘Veel te pessimistisch,’ antwoordde ik haastig, ‘Daar hooren wij nu reeds voor de derde maal dat de stroom des tijds een letterkundige Maatschappij tegen is, dat wij in een kwaden mousson leven, dat de dienst van het ideale in onze dagen niet al te veel van de toekomst verwachten moet. Hoor, daar moet de oude Hesiodus nog eens mee getuigen: een eeuw van ijzer! Kruppkanonnen, spoorwegen, stoommachines, gestamp, gesnor, gehamer.... alsof er niets anders was! Jonathan, Jonathan, nu geeft ge ons uw droomen. Geef ons liever iets van uw waarheid, en laat den ouden Hesiodus nu maar zwijgen sints gij hem dat zinrijk motto ontleend hebt voor uw eersteling....
‘Zie zoo, dat is beter, dat is de ware prognose wanneer men tot hoofden en harten spreekt; men laat de vraag naar hetgeen worden kan, wijken voor de vraag naar hetgeen worden moet. Dat is de rechte toon, een opwekking, een krachtig woord, dat de gemoederen met nieuwe geestdrift vervult. Gij waart daar, o feestredenaar, een oogenblik in de oude dwaling vervallen, dat een profeet een man zou wezen die voorspellingen doet en prognosen maakt; hij is een man die aanvoert en oproept tot den dienst van het ideale!’
Zoo waren wij dan ten slotte weer op den goeden weg. ‘Eert het klassieke in den vorm!’ klonk het ons tegen. ‘Zoekt uw kracht in associatie! Wekt de geesten op! Bezieling ga uit van uw woord, van uw daad! Wellicht doet uw stem sluimerende dichtergaven ontwaken! Ga voort uw lauweren te vlechten en ze aan den meestbegaafde te be-
{==307==} {>>pagina-aanduiding<<}
loven! Honos alit artes! zoo ge niet kunt zijn als de zonnestraal, gij kunt toch wezen als het staal dat de vonk uit den vuursteen slaat. En zoo doet gij geen ijdel werk, o Hollandsche Maatschappij van Fraaie Kunsten en Wetenschappen!’
Bravo, bravo, Jonathan! Dat is de snaar die trillen moet. Het ijzer onzer eeuw moge de vergulde luiten en lieren van vroeger dagen verbannen, daaraan doet het wel. Maar de snaar die gij daar aanroert, zal wel zuiver en krachtig blijven, stel u gerust! Zij zal niet eerder roesten dan een stoommachine!
De muziek nam de laatste rimpels weg. Nauw had Laurillard zijn goud en Zeeman zijn zilver ontvangen, of alle musicale krachten werden ontbonden. Nog al aardig gejubeld voor een pessimist. Of sprak het pessimisme misschien uit den vorm waarin de dichter zijn gedachte had gekleed? Was het uit gebrek aan overtuiging dat Hasebroek zijn triumflied tot een gebed had verwerkt? Het gebed is immers de taal van hoop en vrees beide, het verraadt verlangen en twijfel. Maar indien dit zoo was, o Jonathan, dan hadt ge in den componist toch uw meester gevonden. Hoort gij niet hoe hij spot met uw pessimisme? het is niet een ernstig koraal dat hij op uw gebed heeft geschreven, het klinkt als een fuga, het gaat voort, voort met klimmend tempo; de tenoor zingt zijn hoogste tonen:

God van licht en van leven omhoog! 


Het is of ze den hemel willen bestormen, aangevoerd door de Muzen zelve.

Zie ons aan met een heilspellend oog 



{==308==} {>>pagina-aanduiding<<}

Zoo zij het! Zoo moet het zijn! ‘Het veld der Wetenschap,’ ‘de bloemhof der Kunst’ rijk gezegend met licht en leven - in ons dierbaar Holland!
En nu, - het bidden omgezet in arbeid! Gewerkt, gedacht, geschreven, gedicht! De menschen moeten het dan toch maar doen. De dauw schijnt wel van den hemel te dalen; maar eigenlijk is het toch de uitstraling der aarde die de frissche parels doet nederslaan op de planten van het veld, op de bloemen van den hof.

Den volgenden dag was Edsard mij voor. Hij stond reeds een poos op mijn kamer te wachten toen ik mijn laatste commissie had afgedaan en het commissieloon in mijn zakboekje had aangeteekend.
Het gezicht van zijn volle wapenrusting, of beter, zijn vol ornaat, bracht mij ‘den held van den dag’ weer aanstonds voor den geest, en dus ook de Muze in wier dienst hij dien avond als effectief medestrijder zou optreden.
‘Het geheim mag ontsluierd worden,’ zei mijn vriend, mij met plechtigheid een feestprogramma overreikend, waarop echter dit laatste woord door het zuiver Nederlandsche ‘feestregeling’ was vervangen.
‘Aha, onze soirée à surprises. Voyons... ontvangst van de gasten in den wintertuin... muziek... muziek... zang... verloting, uitsluitend voor dames (natuurlijk! de heeren hebben het lotje uit de loterij reeds getrokken of durven de kans niet wagen)... muziek... feestcantate... hebt ge daarvoor niet een Hollandsch woord, Edsard? het is inconsequent, om programma te weren en cantate te behouden... voordracht van mevrouw Kleine en mevrouw

{==309==} {>>pagina-aanduiding<<}
De Vries... ça promet. Verder, de noodige ververschingen, eerst den geheelen avond door en dan nog meer speciaal te elf uren in het feestlokaal. Ten slotte... wat is dat?’ En met een hartelijken lach gaf ik Edsard zijn exemplaar van het feestprogramma terug. Hij keek verbaasd, zelfs een weinig geërgerd.
‘Die is verrukkelijk!’ riep ik hem toe om hem uit zijn verbazing te helpen en zijn ergernis te verdrijven. ‘Het is zeker om Jonathan te plagen, dat men ons den geheelen avond vrijen toegang verleent tot de Nationale Tentoonstelling van hedendaagsche Kunst-, Fabriek- en Handwerksnijverheid in de groote zaal naast den wintertuin?’
‘Om Jonathan te plagen?’
‘Wel zeker! Begrijpt ge niet dat men op die manier den gevreesden vijand, de ijzeren eeuw zelve, te gast noodt op het gouden feest der letteren? Hasebroek zal het zich zelf te wijten hebben, als de menschen van de Muzen gaan overloopen naar Vulcaan!’
‘Hij is toch zelf president van de feestcommissie,’ hernam Edsard, ‘en ge ziet immers dat hij dien vrijen toegang tot de tentoonstelling als een bewijs van de bijzondere welwillendheid der tentoonstellings-commissie waardeert.’
‘Nu, dan is hij er ingeloopen; misschien ook hebben we hier weer dien humor van het lot, die soms geestiger is dan onze eigene.’
‘Of enkel in Hasebroeks hart de liefde die geen kwaad denkt,’ zeî Edsard.
‘En dan toch ook het vast geloof in de macht van het ideale, dat zeker is van zijn zaak, en het realisme gerust in het aangezicht durft zien. In allen gevalle, een andere Jonathan dan de pessimist van gisteren.... Maar, à propos,

{==310==} {>>pagina-aanduiding<<}
Edsard, wat hebben de heeren nu gisteren verder gedaan, na afloop der plechtige ouverture?’
‘Vergaderd.’
‘Natuurlijk. Zeker om leden van verdienste te benoemen.’
‘N.... een, dat is eigenlijk uitgesteld tot.... kalmer dagen.’
‘Of prijsvragen bekroond?’
‘Men wilde wel, maar men kon niet,’ zeî Edsard klagelijk. ‘Er was gevraagd naar een Nederlandsch blijspel, en gij weet hoe het staat met ons Nederlandsch tooneel. Wij zijn echter niet afgeschrikt, en zullen het nog eens probeeren.’
‘Dan hebt ge toch vast de Maatschappij herdoopt?’
‘Men heeft er niet aan gedacht. Naamsveranderingen zijn gevaarlijk. Bovendien zult ge weten dat onze Maatschappij reeds eenmaal een herdoop heeft ondergaan, zes jaren na hare geboorte. Tot dien tijd toe had ze “Bataafsche Maatschappij van Taal- en Dichtkunde” geheeten.’
‘Ja, dat heb ik gisteren vernomen; maar ik begrijp niet goed waarom Hasebroek dien ouden naam zoo afkeurde, hem zelfs een bastaardnaam noemde, en met den tegenwoordigen zoo bijzonder ingenomen scheen.... Is Bataafsch minder edel, klinkt het minder schoon dan Hollandsch? Wij hebben immers nog in Nederland een “Bataafsch genootschap van proefondervindelijke wijsbegeerte,” een paar Bataafsche waarborgmaatschappijen, misschien nog wel het een en ander meer.’
‘Het herinnert aan de Bataafsche republiek, onzaliger gedachtenis,’ zeî Edsard ernstig.
‘En de nieuwe naam, met uw verlof, aan het Koninkrijk

{==311==} {>>pagina-aanduiding<<}
Holland met zijn Roi Louis, dat niet veel beter was. Zeg dan liever Nederlandsche Maatschappij.’
‘Hm....’ hernam mijn vriend. ‘Zoo heeten tegenwoordig alle stoomboot-maatschappijen, industrieele associaties, vennootschappen, enz. enz.’
‘Alweer de vrees voor het realisme! Maar vergeet dan niet, beschroomde idealist! dat er een “Hollandsche Maatschappij van Landbouw” bestaat, een “Hollandsche Spoorwegmaatschappij,” een Hollandsche levensverzekeringsociëteit.....’
‘Toch schijnt die naam voor dichters altijd veel aantrekkelijks te hebben; zie maar weer Hasebroeks cantate.’
‘Hier was de dichter nu eenmaal door den officiëelen naam gebonden. Maar is Nederland en Nederlandsch minder dichterlijk? Denk aan “Wien Neêrlandsch bloed....”
Dat toch altijd, naar het schijnt, uit een “Hollandsch hart” moet komen.’ viel Edsard in.
‘Denk aan de Nederlandsche maagd.....’
‘Wier voedsterlingen toch altijd “Hollandsche jongens” blijven zullen.’
‘We hebben een Nederlandsche taal!....’
‘Maar we spreken altijd Hollandsch!’
‘Een Nederlandsche vlag!’
‘Toch, als ze wappert, is het Hollands banier!’
‘Een Nederlandsche Leeuw!’
‘In den vorm van een ridderorde, ja; maar Hollands Leeuw is het symbool van den moed onzer helden!’
‘Die helden vormen het Nederlandsche leger!’
‘En toch, na iedere overwinning heet het altijd dat “de Hollanders” de zege hebben bevochten.’
‘En wat zegt gij, dan wel o poëet, van den Zwitserschen

{==312==} {>>pagina-aanduiding<<}
hôtelhouder en zijn kellners, van den Franschen prater, den Duitschen declamator en den hooghartigen zwijger uit Old-England, die gij in den vreemde ontmoet, en aan wier “Hollandais en Holländer” onze landgenooten zich zoo menigmaal ergeren? Zoo wij Hollanders op reis moeten heeten, laat ons thuis ten minste Nederlanders zijn. Als ooit onze onafhankelijkheid in gevaar mocht komen, zal het “Nederland”, niet “Holland” wezen dat zich verdedigt!’
‘Neen, somtijds zal het “Holland” zijn,’ hernam Edsard op zijn beurt met warmte, ‘zoo dikwijls wij er aan denken dat ons land het erfgoed der vaderen is.’
‘Vergeet dan onder die vaderen de Batavieren niet!’ ging ik lachend voort, ‘en roep, op gevaar af van ouderwetsch te wezen ook 't Bataafsche volk ten strijde....! Maar, in ernst, Edsard, Hollandsch is een provincialisme geworden....’
‘Dat zijn provinciaal karakter geheel verliest,’ viel Edsard in, ‘zoodra gij aan Neêrlands hoofdstad denkt, het grootste sieraad der provincie Holland, en de parel van het gansche Rijk!’
‘Dan houd ik het er voor,’ hernam ik, om aan dezen woordenstrijd een einde te maken, ‘dat Hasebroek in het bewustzijn van voorzitter der Amsterdamsche afdeeling dat “Hollandsch,” zoo bijzonder passend vond. Laat ons het geschil bijleggen, door op Holland te blijven roemen en Nederland te blijven liefhebben. Maar die verzoening, waartoe ik gaarne overga, ontslaat uwe Maatschappij nog niet van de noodzakelijkheid van een herdoop. Vooreerst is haar naam veel te lang voor een vers. In Hasebroeks cantate was er geen enkel plaatsje voor te vin-
{==313==} {>>pagina-aanduiding<<}
den. Hij zou minstens zes maten hebben ingenomen,’
‘Eere dan aan den dichter,’ zeî Edsard met waardigheid, ‘die er Letterbond of Letterhof voor in de plaats stelde, of ook maar eenvoudig van de Juublende sprak!’
‘Van harte gaarne. Daar is kunst in dien vond. Men zou hier des noods van een fraaie kunst kunnen spreken. Maar overigens vind ik, om verder te gaan, dat woord Fraaie Kunsten nog al leelijk. Wel minder leelijk dan de oude epitheta van “Dicht- en letterlievend,” of “Taal- en dichtlievend” die vóór het geboortejaar der Maatschappij in gebruik waren bij de locale genootschappen waaruit ze ontstaan is. Maar het riekt toch naar de oude doos. Wij spreken tegenwoordig van Schoone kunsten, of van Kunsten zonder meer. In het Fransch moge het noodig zijn de Beaux-Arts van de Arts et Métiers te onderscheiden, in Nederland zal wel niemand een Kunstmuseum, op den naam afgaande, voor een tentoonstelling van machines aanzien. Maar in allen gevalle “fraai” blijft niet mooi. Hasebroek zou uw lof zeer dubbelzinnig vinden, zoo ge hem een kompliment gingt maken over zijn “fraaie redevoering,” en De Lange zou u voor een dillettant van het minste allooi houden, zoo ge zijn “fraaie compositie” gingt roemen. Fraai, lieve vriend, is ironisch geworden; als men beweert dat iets u “fraai staat,” kunt ge er u gerust over schamen.’
‘Hebt ge nog meer?’ riep Edsard ongeduldig.
‘Bij een andere gelegenheid vraag ik nog eens of in uwe Maatschappij wel wezenlijk alle Schoone Kunsten burgerrecht hebben, en of ook de zin van het woord “Wetenschap” niet een andere is geworden sints het jaar 1806.

{==314==} {>>pagina-aanduiding<<}
Als gij een invasie van het realisme vreest, moogt ge dat woord in onze dagen wel met wat meer omzichtigheid behandelen. De juiste vertaling van sciences is natuurwetenschappen.’
‘Name ist Schall und Rauch!’ riep Edsard met klimmend ongeduld. ‘Als men vijf-en-zeventig jaren lang een naam heeft gedragen, dan is het de persoon die aan den naam, niet omgekeerd de naam die aan den persoon beteekenis geeft. Ik zou u, om dit te bewijzen, een leerzaam verhaal kunnen doen van een oude gierige tante, die tachtig jaren lang Angélique heeft geheeten. Maar nu niet langer over dien herdoop, waarvoor onze jubilarisse in allen gevalle te oud is geworden. Volg mij liever naar het Park. Bij al het schoone dat daar uw oog zal treffen, zult ge er ook een kunst vinden, die, zonder ironie, fraai mag heeten: de kunst van decoreeren en feestvieren.’
Edsard had niet te veel gezegd. Toen wij, een half uur later, door den schitterend verlichten tuin van het Park liepen en in den keurig gedecoreerden ‘wintertuin’ onze opwachting maakten, toen wij de dames zagen rondwandelen met de veelkleurige bouquetten, die de ridderlijke feestcommissie haar had aangeboden, moest ik hem gelijk geven. ‘Fraai! zeer fraai! echt feestelijk!’ riep ik hem gedurig toe. Hij ried mij aan, vooral ook de frissche, heldere banieren één voor één te gaan ontcijferen, waarop ik de geschiedenis der Maatschappij, de namen harer eereleden, gedecoreerden en gestorven vrienden zou aantreffen. Zoo zou ik geheel op de hoogte komen van het verleden der Maatschappij. Ik bedankte Edsard voor zijn vriendelijken raad, doch wilde liever eens beproeven, Bilderdijks spreuk omkeerend, enkel en alleen in het Heden 't Verleden te zoeken.

{==315==} {>>pagina-aanduiding<<}
Bovendien ben ik zwak van gezicht, en van hetgeen aan den muur prijkte kon ik alleen de leenspreuken op hare losse, bevallige banderolles ontcijferen.
‘Zijn er soms, behalve de vele erkende, ook nog miskende genieën in uwe Maatschappij?’ vroeg ik aan Edsard, toen mijn oog onder die spreuken het woord van Byron vond: ‘Enough for genius, if itself inspire.’ Ik geloofde hem gaarne, toen hij mij vertelde dat alle leden der commissie eenparig Schillers uitroep hadden voorgeslagen: ‘Ehret die Frauen!’ Ik vermoedde met hem dat: ‘Rien n'est beau que le vrai’ wel van Hasebroek afkomstig zou kunnen zijn, en ‘Zijt meester van de taal, gij zijt het van 't gemoed’ de keuze van een gevierd redenaar verried. Maar ik verdacht Edsard zelf er van, Byrons versregel: ‘Many are poets, but without the name’ te hebben binnengesmokkeld, tot troost van velen die in hetzelfde geval verkeerden als hij. In ‘La critique est aisée mais l'art est difficile’ zag ik een wenk voor de reporters der dagbladen, en in ‘Ne forçons point notre talent’ een waarschuwing voor mijzelven, om mij dien avond aan niets anders te wagen dan aan hooren, zien en zwijgen. Later zou ik misschien nog eens tot andere dingen in staat zijn, bij voorbeeld over vijf-en-twintig jaren, op het gouden eeuwfeest. ‘Le temps est un grand maître’ riep de laatste leenspreuk mij bemoedigend toe.
Toen ik de wanden genoeg had bekeken, liet ik mijn oog weer in het ronde weiden. Het was allen gasten aan te zien dat ze genoten; den dames ook niet weinig, toen ze, met haar tombola-lot in de hand, gedurende het aflezen der nummers, die eigenaardige spanning doorleefden die aan iedere loterij, hoe klein ook, hare aantrekkelijkheid verleent. En schooner was haar blos, vriendelijker haar

{==316==} {>>pagina-aanduiding<<}
glimlach, helderder haar blik, warmer haar handdruk, wanneer ge haar ontmoeten mocht met haren Vondel, haren Van Lennep, haren Molière, Shakespeare, Goethe of Schiller in de hand, in den vorm van een kleine buste, een lieve phothographie, een statuette of gravure, of zelfs in den vorm van een boek- of plaatwerk, in smaakvollen band gebonden.
‘Attentie, la pièce de résistance!’ riep Edsard mij in het voorbijgaan toe, terwijl hij haastig naar het midden der zaal een dame geleidde die gedurende de tweede uitvoering der feestcantate aan het eind der zaal had willen zitten, doch die bij dit nummer vlak tegenover de estrade voor haar kunstenaarsoog een plaats verlangde. Ik keek in de richting die mijn vriend mij wees, en zag twee vrouwengestalten, in eenvoudig Grieksch gewaad, als bij verrassing op de estrade te voorschijn treden.
‘Wetenschap en Kunst,’ fluisterde Edsard, die vijf minuten later weer op zijn post, dat wil zeggen naast zijn oningewijden vriend stond. Maar ik had het reeds begrepen, toen mevrouw De Vries met heldere, zangerige stem zich bekend maakte als ‘de gids van ons geslacht,’ die antwoord gaf ‘op menig hoe? en wat?’ En ik begreep het geheel, toen mevrouw Kleine, eenvoudig en waardig, met onmiskenbaar, misschien al te tragisch talent, den gloed der Kunst naast het licht der Wetenschap deed leven. Gemakkelijk vloeiden de klare verzen van Laurillard van de bezielde lippen der beide talentvolle actrices.
Edsard was opgetogen, zooals ieder die het glanspunt van een feest waarin hij ook een kleine vonk van zijn genie voelt gloeien, met glans zich ziet ontsluieren en met toejuiching voorbijgaan. In het bond der beide priesteressen van het Ware en het Schoone zou hij gaarne de derde

{==317==} {>>pagina-aanduiding<<}
hebben willen zijn. Maar wie onder allen die bare ontboezemingen vernamen, die de wenschen opvingen welke zij elkander echt zusterlijk toebrachten, die haar hoorden bidden om vrede, ‘daar zonder olijftak haar krans verminkt’ zou wezen, - wie van die allen zou hebben kunnen achterblijven? Was de wintertuin van het Park, in plaats van met een zandgrond, met planken bevloerd geweest, het in ons vaderland onmisbaar voetgetrappel zou ook hier het handgeklap hebben vervangen, en geklonken hebben als een stormmarsch naar den tempel der Muzen. Gelukkig voor de ‘fraaie kunsten’ was men ditmaal wel gedwongen de voetzolen door handschoenen te vervangen en zoo, als met vleugelengeklep, de zanggodinnen en hare priesteressen te begroeten. Ieder was er van overtuigd, deze twee zusteren moesten ‘vrij, maar met elkaar verbonden door een frisschen bloemenband,’ ook onzen vaderlandschen grond bewandelen. Ieder zeî ‘Amen’ op het laatste woord van mevrouw Kleine:
‘'t Zal uw roem zijn en uw eere! - -


Voel dat, volk van Nederland!’
‘Van Nederland!’..... herhaalde ik onwillekeurig met nadruk, mij tot Edsard wendend. ‘Hoort ge 't wel? Van Nederland! Laurillard is toch ook een dichter....!’
‘Wacht maar op Ten Kate!’ antwoordde mijn vriend, ‘die zal van avond nog improviseeren, en dan, ik verzeker het je, neemt Holland revanche....’
‘Jammer dat die twee dames ook niet als zusters op hetzelfde tooneel willen wandelen,’ zeî achter mij een heer, die afgevaardigde van het Tooneelverbond bleek te wezen. ‘Ideale verbroederingen zijn zoo gemakkelijk, maar

{==318==} {>>pagina-aanduiding<<}
geven zoo weinig. Wetenschap en Kunst zullen wel zonder ons samengaan. Maar mevrouw Kleine en mevrouw De Vries, met de noodige cavaliers en satellieten onder éen tooneeldirectie te brengen, is zwaarder werk.’ - ‘Le temps est un grand maître’ mompelde ik in het voorbijgaan, en de man van het Tooneelverbond glimlachte.
Op dit oogenblik begon men naar buiten in den tuin te dringen, en ik stond een oogenblik aan alle zijden bekneld. ‘Hoe vondt u de verzen op zich zelf?’ hoorde ik ter rechterzijde vragen. ‘Hoe is u de voordracht op zich zelf bevallen?’ vroeg men links. ‘Vondt u de verzen niet wat heel eenvoudig voor zulk een pathetische voordracht?’ zei men vóor mij. ‘Vondt u de voordracht niet wat heel pathetisch voor zulke eenvoudige verzen?’ klonk het achter mij. Het werd mij te benauwd binnen dien tooverkring van kritiek. Ik greep naar de tooverformule die vlak vóor mij aan den wand prijkte. ‘La critique est aisée mais l'art est difficile,’ zeide ik, iets luider dan straks, en trad den cirkel uit.
In den tuin was het vrij en frisch. Oogverblindend blonken de grillige lichten boven mij en om mij heen in het groen; fantastisch schitterde het bengaalsche vuur, dat in allerlei kleuren een kunstige grot verlichtte, waarin zelfs een waterval ruischte. En wie geheel en al natuur wilde vinden, hij behoefde maar omhoog te staren, waar de zilveren maan haar bleeke stralen uitgoot over den kruin der hooge boomen. Er ontbrak letterlijk niets aan het feest; zelfs niet het vuurwerk. ‘Vorstelijk’ heeft een der dagbladen het onthaal genoemd, en vorstelijk was het. ‘O, Amsterdamsche afdeeling der Hollandsche Maatschappij van Fraaie Kunsten en Wetenschappen, wat zijt ge gezellig, wat

{==319==} {>>pagina-aanduiding<<}
weet ge uw gasten prettig te onthalen, wat verstaat gij de fraaie kunst van feestvieren!’ riep een der gasten uit die in het publiek zijn hulde bracht. En ieder die het feest bijwoonde gaf hem gelijk. Het collation, dat in het feestlocaal was aangericht, zette de kroon op het werk. Als bloembedden in den wintertuin prijkten overal de tafelmes, met spijzen en wijnen bezet, met vroolijke gasten omzoomd. Ik had Edsard verzocht mij vooral hier niet te verlaten; want ik begreep dat het nu eerst mogelijk zou worden, wat ik reeds den geheelen avond gewenscht had, de mannen, en ook de vrouwen, van beteekenis uit die gezellige letterkundige wereld van meer nabij te zien en hunne namen te vernemen.
Inderdaad bracht de rust aan de tafeltjes orde in den chaos. Edsard, welwillend als altijd, wees mij nu de helden en de heldinnen van het feest: hier een kruisridder, ginds een paladijn, hier een organiseerend generaal, ginds een uitvoerend ordonnans, hier een Dulcinea, die haren held slechts aanmoedigde, ginds een Amazone, die wel eens deel nam aan den edelen strijd, hier ‘een Hollandsche bloem,’ ginds ‘een Nederlandsche vrouw.’ De namen der dames noemde hij echter alle met de grootste discretie, en gedachtig aan het ‘Ehret die Frauen!’ aan den wand.
Zoo zag ik dan nu met eigen oogen de bestuurders der Amsterdamsche afdeeling, de feestcommissarissen, de afgevaardigden der afdeelingen en der geïnviteerde corporaties. Zoo hoorde ik dan hunne namen, meestal met een of ander epitheton, dat Edsard, zeker niet alleen op eigen gezag, er aan toevoegde: de een werd mij geprezen als de eerwaardige, een ander als de geestige, een derde als de onuitputtelijke, een vierde als de geleerde, een

{==320==} {>>pagina-aanduiding<<}
vijfde als de onvermoeide, een zesde als het factotum, en zoo meer. Ik boog mij in den geest vol eerbied en bewondering.
‘Ginds staat de secretaris,’ zei Edsard veelbeteekenend, ‘tevens secretaris van de Kanaalmaatschappij!’
‘Aha, de man van Holland op zijn smalst!’
‘Alleen in geographischen zin, niet in den zin van Victor de Stuers. Op het gebied der kunst wil hij Holland groot zien en breed.’
‘Dus alweer een levend protest tegen Hasebroek's pessimisme!’
‘Er zijn er meer zoo,’ zei Edsard, want hij kende onder al de leden en gasten der Maatschappij minstens een dozijn industrieëlen en kooplui.
‘Ik geloof het gaarne,’ was mijn antwoord. ‘Er zijn nog genoeg mannen van de realia die het ideaal willen huldigen.’
‘Maar van avond ziet ge hen ook op het ideaalst!’ hernam Edsard, excuus vragend voor dien vreemden superlativus; ‘immers, gij ziet de leden.... met hunne dames, zooals het heet in den stijl onzer Maatschappij.’
‘Een blijvend element, Edsard, en dus een waarborg voor de toekomst!’
Maar mijn vriend luisterde niet meer. Hij wees naar een der bestuurders, die met heftige gebaren een der gasten scheen te bidden, te smeeken, te dringen, te bestormen. Een oogenblik later werd het geheim ontsluierd. Men had Ten Kate overgehaald om te improviseeren. De groote dichter kon het niet weigeren. Daar stond hij vóor ons, zich zelven, zijn omgeving, alles vergetend, den blik strak naar voren gericht, in het zweet, maar ook in den glans

{==321==} {>>pagina-aanduiding<<}
zijns aanschijns te improviseeren. Welluidend, zonder aarzeling rolden de woorden van de lippen des zangers. En zijn slotaccoord was een profetie op het eeuwfeest der Maatschappij. ‘Enough for genius if itself inspire,’ las ik aan den wand, terwijl ook ik mijn applaus mengde in het koor der toejuichingen die den dichter dankten voor zijn feestgave.
‘Aan alle lofzangen komen een einde,’ hoorde ik Laurillard den voorzitter toefluisteren; anders wordt het ‘van eeuwigheid tot Amen.’ En de voorzitter vertolkte dien wenk door een hartelijken afscheidsgroet en een juichend: ‘vivat, floreat, crescat!’
Was zijn pessimisme overwonnen? Of was het alleen bedwelmd door den fonkelenden feestwijn, door de geuren van bloemen, muziek en poësie? Schemerde er nog niet iets van door, toen hij sprak van de groote zaal die door de Tentoonstelling van Nijverheid was ingenomen, zoodat de Maatschappij haar gasten in den wintertuin had moeten ontvangen?
Ik deelde Edsard dit vermoeden mede, en vroeg hem of het gepast zou kunnen wezen, met een enkel woord de laatste nevelen van het pessimisme te verdrijven. Hij haalde de schouders op, en dreigend klonk het van den wand: ‘Ne forçons point notre talent.’ Ik zweeg dus liever, en ging aan het mijmeren. Zoo Jonathan, dacht ik, mijn waarheid niet mocht hooren, licht zou hij mijn droomen verstaan.
In gedachten klopte ik den goedigen man op zijn schouder en zeî, met een openhartigheid waarvoor ik in wakenden toestand natuurlijk zou zijn teruggedeinsd: ‘Beken het maar, Jonathan, het hindert u, dat de naam dien gij eenmaal aan den Israëlietischen koningszoon ontleend hebt,

{==322==} {>>pagina-aanduiding<<}
aan den boezemvriend des harpspelers, - in onzen dagen den praktischen Yankee aanduidt, den man der stoommachine en van het revolver, dat deze, en niet de priester der Muze, tegenwoordig “broeder Jonathan” is.
Maar, als ge nu eenmaal realistisch gestemd zijt, laat mij dan, zonder een enkelen idealistischen sprong te wagen, u de toekomst uwer Maatschappij verzekeren. Gij spreekt van “een kwaden mousson”; maar van drie zijden, - zegge drie - blaast een gunstige wind haar tegen.
Vooreerst toch is zij een Maatschappij. En ge weet, het wemelt en krioelt tegenwoordig van bonden en maatschappijen. Associatie is het wachtwoord onzer dagen. Ieder individu wantrouwt zich zelf, en vertrouwt zijn buurman. Op zijn studeerkamer ziet niemand er kans toe. Maar... in een vergadering geeft ieder aanstonds het beste advies. Al was uwe Maatschappij niet meer dan een Maatschappij, zoo zou ze reeds kunnen leven.
Maar bovendien: zij heeft getoond dat ze kan feest vieren. En ook in dit opzicht is de wind haar gunstig. Evenmin als er tegenwoordig iets groots tot stand komt zonder een bond, zoo gebeurt er ook niets bijzonders zonder een feest. Ik zou u mijn vriend Edsard en zijn decoratie-vitrine kunnen aanhalen als een levend getuigenis voor de waarheid van hetgeen ik zeg. Al had uwe Maatschappij nooit iets anders gedaan dan door dit luisterrijk feest haar bestaan vieren - zoo zou ze kunnen leven.
Maar ze doet meer. Ik laat de prijsvragen op haar plaats; dat zijn en blijven toch altijd extraatjes. Maar de groote arbeid uwer Maatschappij is toch: het organiseeren van lezingen. Welnu! Waart in onze dagen de geest der lezing niet overal rond? schijnt hij niet uitgestort over alle vleesch?

{==323==} {>>pagina-aanduiding<<}
wordt hij niet vaardig over vele bekende en onbekende genieën, die misschien geen lier kunnen betokkelen, geen boek kunnen schrijven, geen rol kunnen spelen, geen collegie kunnen geven, maar die toch wel “een lezing” kunnen houden? En het publiek vraagt er om. Gretig valt het aan op de vele en velerlei schotels die in dezen vorm aan de hongerige geesten worden voorgezet. Ik begrijp dien drang. Allerlei nieuwe quaesties rijzen in onze dagen plotseling op, quaesties die het publiek niet heeft zien aankomen, en waarover het toch, liefst zoo spoedig mogelijk, wil worden ingelicht. Wij behooren tot een generatie die niet op de banken der middelbare school heeft gezeten; we hebben geld noch tijd om alle tijdschriften te lezen; we vinden bovendien dat lange zitten en dat eenzame leeren vervelend. En zoo komt ons “de lezing” als een vriendelijke engel te hulp. Een paar uren luisteren, twintig minuten pauze voor het nadenken.... en ge weet iets, - iets van Darwin, iets van Shakespeare, iets van arbeidsvermogen, iets van het komische, iets van reactie, in schei- en staatkundigen zin, iets van Dante, Milton, de Noordpool-expeditie, Venus' overgang voorbij de zon, en zoo meer. Iets is en blijft meer en beter dan niets, en daarom, - aan het volgend geslacht blijve het overgelaten om minder haastig, minder gemakkelijk, minder prettig, en misschien toch nog meer te leeren dan wij. Vooreerst is het rijk der lezing nog niet ten einde, - en evenmin dus het rijk uwer Maatschappij!
Dit alles echter, o Jonathan, is een pleidooi, op het standpunt van den tegenstander gehouden. Als ge mij nu ook nog wilt veroorloven full speed idealist te zijn.....’

{==324==} {>>pagina-aanduiding<<}

‘Wat hebt ge?’ riep Edsard mij toe, mij heftig bij den arm schuddend. ‘Het is meer dan tijd!’
‘Ik hield een speech tot uwen Jonathan, om hem geheel en al van zijn pessimisme te bekeeren,’ antwoordde ik ernstig en kalm.
‘In gedachten?’ riep Edsard lachend. ‘Een fraaie kunst!’
‘Dus, juist weer eene voor uw Maatschappij! Droomerijen en fantasietjes zijn immers geen contrabande op het gebied der letteren?’
‘Op dit oogenblik is alles contrabande,’ zeî Edsard kortaf. ‘De barrières zijn gesloten, het feest is uit. Terug, over de grenzen!’
Ik zag verschrikt om mij heen - en inderdaad, ik zat in een wintertuin waaruit de schoone bloemen reeds alle verdwenen waren, en waaruit ijverige knechts nu ook de gele bladeren verwijderden. Ook Edsard stond zonder decoratie vóór mij.
De laatste sporen van het feest volgden dien weg. Het werd weer geheel nacht en winter. - Maar in de harten en hoofden van hen, die op het feest waren genoodigd, zal het wel lente gebleven zijn. Er wordt ten minste, naar ik later van Edsard vernam, op een rijken oogst van fijne bloemen en geurige vruchten gerekend.

a.g. van hamel.







{==325==} {>>pagina-aanduiding<<}

Bij een brandend vuurtje.

Ethisch Idealisme door I.J.L.C. de Bussy. Amsterdam I.H. de Bussy, 1875.
't Is niet over een winterschen schemeravond, niet over den guren wind, gierend door de dorre takken, als door rammelende doodsbeenderen, 't is niet over het brandend haardvuur met zijne golvende vlammen, met zijne diepten, zijne beelden en zijne gepeinzen; maar 't is over een brandende.... quaestie.
Valt het u tegen?
‘Ach!’ zegt Iemand, ‘wat zal ik zeggen? Gij steekt de wereld nog in brand met uwe vlammende vragen. Wij loopen er telkens tegen op, in groot gevaar van onze kleeren te branden en ons fijn linnen te zengen. 't Is nergens meer veilig met al die vuren en dwepende vuuraanbidders. Er blijft geen plekje over, waar een mensch zich rustig amuseeren kan. Straks wordt de heele wereld, als Parijs in de laatste dagen der Commune, een question brûlante. Waar moeten we dan heen? - Eilieve, welke quaestie mag het nu weer zijn?’
't Zou mij niet verwonderen, wanneer zij Iemand af-
{==326==} {>>pagina-aanduiding<<}
schrikte. Wie bang is voor zijne kleine genoegens, wie niet hebben kan dat zijn eigene brandende quaestie - misschien zijn brandende sigaar - uitgaat, doet beter, zoo hij zijn heil zoekt in de vlucht. 't Is heilig vuur....
‘Dacht ik het niet?’ zegt Iemand, ‘heilig vuur, dat zijn al die quaesties. Gij hebt, mijne heeren, allen uwe heiligdommen. Het wemelt er van in de lande. Uw vooroordeel, die ongerepte Vestaalsche, houdt er het lieve vuurtje aan. Zoo geldt het hier, als ik dat Ethisch idealisme wel versta, een vuurtje in het tempeltje der theologie of der godsdienstwetenschap, zooals zij thans, geloof ik, onder u, liberalen, heet.’
Ik neem de vergelijking gaarne over, als iemand zoo goed wil zijn in die Vestaalsche de reine priesteres der menschheid, de Gedachte, te herkennen, die niet rust, maar het eeuwige vuur van den vooruitgang aanhoudt. De quaestie is die van onze levens- en wereldbeschouwing. Wie begreifen wir die Welt? Hoe moeten wij het geheel der dingen ons voorstellen, hoe het waardeeren? Welke waarborgen van realiteit hebben de voorstellingen, die tot dusver den naam van godsdienstige voorstellingen hebben gedragen. 't Is de vraag naar het vanwaar en waarheen onzer beste idealen.
‘Is het dat?’ herneemt Iemand, ‘nu - dat zijn dingen, waarvoor een wereldje à part geschapen is, en die buiten mij omgaan. Ik zeg maar - zoo'n havanna smaakt goed na het eten - van de dingen, die je tasten kunt, weet je wat je er aan hebt; maar - waar is mijn stok? - het overige, wat weet je er van? - Bello, we gaan een partij biljart spelen, jongen - ik heb ook op de catechisatie gegaan; ik moet bekennen dat ik soms een paar maanden absent was, 't was 's Woensdags van tweeën tot

{==327==} {>>pagina-aanduiding<<}
drieën en je zat er met een fijn troepje, maar ik weet nog heel goed dat de dominee, een goede kerel, zei, dat er niets met me te beginnen was. Enfin! dat was zoo....’ En is er niet beter op geworden, het laat zich begrijpen. Brand u nu maar niet bij ongeluk. Adieu!
Maar hoe zal Iemand, zoo hij een man van beschaving is, de quaestie ontloopen? 't Is waar, evenmin als de biljartbal of het arme optelmachinetje, dat marqueur heet, weten misschien zijne vrienden iets van levens- en wereldbeschouwing of van de wereld der idealen, en niemand verwacht van Iemand, dat hij er hen over onderhoude. Sommige menschen leven als biljartballen. Tusschen vier banden worden zij in een eindelooze verscheidenheid van caramboles over het vlak des levens gedreven, stuiten tegen den band, loopen terug, stuiten weer tegen den band, loopen weer terug en blijven eindelijk in een hoekje liggen, of worden ergens ‘gestopt.’ Maar nooit vliegen zij over den band bij een ordelijk spel, nooit kijken zij er over, en dag aan dag verspillen zij hun vaart, hun kracht, hun effect aan een eindeloos heen en weer loopen.
Maar hoe zal Iemand, zoo hij een man van beschaving is, de quaestie niet ontmoeten, zich aan het vuur niet branden? Kan hij een boek, een tijdschriftartikel aanraken, zonder dat hij de quaestie aanraakt? Zoo het boek of het tijdschriftartikeltje iets meer is dan een wuft romannetje, een vertelseltje voor kindertjes met baard, snor en lorgnet, zal hij niet telkens roepen: ‘daar heb je 't weer!’ en het stuk ter zijde leggen?
Er zijn menschen, die niets quaestieus' in de quaestie kunnen erkennen. De haard der Kerkleer zoo goed als uitgedoofd. De sintels en het houtskool van oude quaesties,

{==328==} {>>pagina-aanduiding<<}
die hebben uitgebrand, liggen er nog in en heeten dogma's. Soms worden zij toch nog eens in de question brûlante van den dag geworpen; voorzichtig wordt het doofkooltje te voorschijn gehaald - het breekt licht - en aangelegd. En soms, als het door den nood des tijds, door een bezielden geest wordt aangeblazen, is het opmerkelijk welk een gloed, welk een leven van ideeën in het kooltje fonkelen kan. Anderen achten de quaestie evenmin quaestieus als de vorigen; maar in omgekeerden zin. Het dogma is het einde en de oplossing van alle godsdienstvragen; zoo is het bij orthodoxen en niet-geloovigen. Bij de eersten echter is 't het dogma der kerkelijke leer, bij de laatsten het dogma van het materialisme of indifferentisme, dat zegt: godsdienst is een ijdele droom. Laat het laatste bibberende vlammetje sterven, uit gebrek aan voedsel; doet of er geen quaestie was; ook blazen is niet geraden, uitblazen wordt licht aanblazen, zoo heet het - en er zijn er die zich herinneren dat op questions brûlantes ketters zijn verbrand. Maar niet alle geestverwanten hebben zooveel zelfbeheersching en zooveel ongeloof om zich stil te houden over de quaestie, die geen quaestie is. Niet ieder, die meent zich te moeten nederleggen bij het ‘zijn’ der dingen, en de ‘wereld der verschijnselen’ te moeten nemen, zooals zij is, kan zwijgen over de dingen, die nu eenmaal ‘zoo zijn.’ En 't is wel moeielijk niet een enkel artikeltje, een enkel stukje vuurwerk, een hatelijkheidje, een enkel klassiek gehouwen distichon, al was 't maar een prentje in het vuur te gooien - om het een uitbrander te geven, voor goed. Doch 't lukt niet. Evenals het stoutst kerkelijke, zoo wordt ook het stoutst radicale ‘mihi constat’ maar een opinie in de groote quaestie en brandt

{==329==} {>>pagina-aanduiding<<}
lustig mee. Zelfs het koud water, dat er over gegooid wordt, doet het steenkolengruis feller branden en zet het vuur maar aan. Ieder tijdschrift, al is het gewijd aan oudheden, schoone kunsten en letterkunde, philosopheert een weinig mee - en is er voor Iemand geen hoop, dan in hetgeen hopeloos neutraal is.
Mocht Iemand den moed vatten - mee te vragen en mee te denken! Mocht Iemand den moed vatten een boek te lezen als het Ethisch Idealisme van De Bussy. Mocht Iemand het eens ondernemen er eenigen tijd mee te leven. Het is niet geschreven voor Jan en Alleman, maar het is ook niet geschreven voor een wereldje à part. Het is geschreven voor meer dan één Iemand, die gaarne weet, wat hij aan de dingen heeft. Levensvragen, als die, welke hier worden behandeld, branden rondom. 't Is ontegenzeglijk veel gemakkelijker alles te laten, zooals het is, en te ‘volharden’ in het geloof of in het niet-geloof met stalen rechtzinnigheid, maar alle vingers wijzen ons en alle oogen wenken ons naar de quaestie, die brandt en die branden zal.... Waarlijk het is wel het offer waard, dat er iets anders voor wordt neergelegd. En geldt dat van de quaestie in haar geheel, het geldt ook van het ‘Ethisch Idealisme,’ dat De Bussy niet voor geleerden alleen, maar voor menschen, die een opvoeding hebben ontvangen en zich beschaafd noemen, beschreven heeft.
't Is een geurige bos hout op het oude vuur. Gij kunt niet nalaten er u bij neer te zetten en het hout te hooren knappen en de vonken te zien spatten en de geestige, heldere vlammetjes te zien spartelen om het hout. Soms schrikt gij, als een doorgebrand hout plotseling in den gloed valt, of gij wordt verrast, als in een donker

{==330==} {>>pagina-aanduiding<<}
hoekje op eens een lichtje flikkert; en onwillekeurig blijft gij staren in het levendig spel en den diepen gloed en peinzen, zooals gij zoo dikwijls hebt gedaan, wanneer gij in de schemering van een winterdag bij het haardvuur nederzat en oude en nieuwe beelden voor uw gedachte oprezen.

Doch zal de question brulante geen spel, geen pronkvuurtje zijn, dan moet ieder daarin werpen zijn overtuiging. De groote vraag naar het bovenzinnelijke zal blijven branden. Wee ons, wanneer zij 't niet deed. Voor de hoeveelste maal zullen wij herhalen dat het hebben minder is dan het zoeken? Doch zij zal leven alleen van ware en warme overtuigingen. Niemand doorgrondt het ondoorgrondelijke; maar ieder, die het waagt van een levensbeschouwing uitgaande zich te stellen voor het oneindige en op het scherm van het bovenzinnelijke eenig beeld te teekenen, dat de uitdrukking van zijn bestaan zal zijn, moet dat teekenen met kloeke, vaste hand - en niet beven of figuren teekenen, die half wegschuilen in wolken en nevelen.
Er is overtuiging voor een goede zaak in het boek van De Bussy. 't Is het schoonste antwoord op Mill. Mill is genadig voor den godsdienst, hij heeft eenige termen gevonden in de nieuwe levenswet der menschheid, volgens welke de godsdienst nog niet zoo dadelijk veroordeeld behoeft te worden, als de godsdienst maar zoo goed wil zijn, zijn positie te begrijpen en te weten waar hij staan moet. Hij eet nog een tijd lang genadebrood om de diensten, die hij gedaan heeft. Sommige menschen zijn er op gesteld hem uit oude betrekking nu en dan nog eens te zien en kleine diensten van hem te ontvangen. Nu, zij mogen aan

{==331==} {>>pagina-aanduiding<<}
dat zwak toegeven en dag aan dag, zoo zij willen, mogen zij hem, den ouden dienaar, met een stokje zien voorbij gaan, terwijl hem door zijne goedgunstige beschermheeren in het voorbijgaan een knikje wordt toegeworpen - als zij in een goede bui zijn. Fraaie voorstelling! Maar De Bussy heeft hem gewroken. Zijn woord vol overtuiging klinkt anders dan de genadige vriendelijkheid, waarmee Mill en al de zijnen met hem als met een oud mannetje sollen.
‘Het maakt op mij een droevigen indruk te hooren spreken van “het nut” van den godsdienst; 't is een zeerjammerlijke woordvoeging. Zij is niet alleen zeer onbepaald.... maar bovendien men kan niet spreken van het “nut” van een psychologisch verschijnsel. Wie kan de uitdrukking: “het nut” van de kunst goedkeuren?.... Bijna even onbehagelijk is de uitdrukking “het recht” van den godsdienst. Ook deze verbinding wekt bij mij het vermoeden, dat men zich den godsdienst voorstelt als een soort van dilettantisme en meent dat de mensch naar believen al of niet godsdienstig kan zijn.’
Goed gesproken. Zoo heeft men recht tot meespreken. Ja, meer.
‘Zelfs “wetenschappelijke rechtvaardiging” van den godsdienst is een niet geheel juiste uitdrukking. Wij gebruiken haar, wanneer wij pogen door ontleding van het verschijnsel zoo duidelijk mogelijk voor oogen te stellen, wat wij onder het woord “godsdienst” verstaan; toch is dit slechts een rechtvaardiging voor hem, die godsdienstige aspiraties heeft, al is het onbewust’ (pag. 245).
Met andere woorden. Wij bedelen niet om gunst. Wij loopen niet met een napje rond om een centje, als je blieft, van het publiek.

{==332==} {>>pagina-aanduiding<<}

Er is in het boek van De Bussy een quand à moi, dat goed doet, vooral als men ziet wat kerken en kerkelijke lichamen doen om allen - binnen te loodsen, wie zij maar kunnen. De godsdienst staat onzen schrijver als een ideaal voor oogen, dat alleen in volle vrijheid en door zedelijke kracht kan omhelsd worden. Hij roept niet op de markt, hij dringt zich niet op, hij werft niet, hij wil niet met één slag allen overtuigen.
‘Voor een leven zonder zedelijken gloed, een ordinair leven van braafheid, dat nu en dan te kampen heeft met beslommeringen en verdrietelijkheden, met bankroeten en teleurstellingen is godsdienst volstrekt niet noodzakelijk. Velen stellen het inderdaad zeer goed zonder godsdienst, zij nemen zeer eerbiedig den hoed af voor het begrip, dat zij God noemen. Zij aanbidden in het geheim en in het openbaar den Mammon (pag 246). Evenals alleen hij, die aesthetischen zin bezit, behoefte heeft aan kunstvoorstellingen, heeft alleen de zedelijke mensch behoefte aan de voorstellingen van den godsdienst. De liefde is godsdienstig. Het geloof is noodzakelijk, indien de mensch zich met de hooghartigheid van een koning zal verheffen boven zijn smarten en ondanks deze de kracht zal hebben het ware leven te realiseeren door zelfverloochening. (pag. 247).
Zietdaar wat eens gezegd moest worden. 't Is niet de vraag of de godsdienst nog zoowat met fatsoen op de been te houden is; maar 't is de vraag of de mensch meent zich zelven op de been te kunnen houden zonder den godsdienst. Misschien zal het gaan. In alle geval, wie het meent, wage de proef. De godsdienst is geen Roomsche Kerk. Hij heeft het zwak niet der aanmatiging en juist daarom het zwak niet der zelfverlaging. Hij gaat zijn eigen

{==333==} {>>pagina-aanduiding<<}
weg en - wacht. 't Is hem niet te doen om gediend te worden en eenige hoera's en buigingen van het publiek te koopen; maar - als de kunst - om te dienen wie van hem gediend wil wezen. En zoo alleen wil hij de meeste zijn.
Soms kan de vraag ons invallen, wat moeten de menschen toch wel van den godsdienst denken? Welken indruk moeten sommigen van hem krijgen, die hem sinds o, zoo lang! niet meer kennen en hem steeds verwarren met andere minder respectabele personen, met wie hij door de betrekking, waarin hij staat tot de Kerk, soms in aanraking komt. De menschen, die hem niet kennen, die alleen van hem hooren, en getuigen zijn van den moedwil, waaraan hij soms blootstaat, moeten wel denken dat hij de handen slap laat hangen, dat hij versuft en verslagen moet zijn, dat ten minst alle gevoel van eigenwaarde, alle eerzucht er uit is. 't Is waar dat hij eenige illusies verloren heeft, 't is waar dat hij zich geen groote voorstellingen van de naaste toekomst maakt, 't is waar nog eens, dat hij 't voorloopig met heel wat armzalige vrienden en zonder heel wat knappe lieden zal moeten doen; maar 't is waar ook dat hij hoe beter hij zijn positie begrijpt, des te vrijer, des te kloeker, des te fierder optreedt. In het boek van de Bussy heeft hij niet het air van verslagenheid en mag hij, mij dunkt, een paar wereldkinderen, die op het point d'honneur staan, eerbied inboezemen.

‘Er is moed in het boek. Het durft. Er is genoeg in, om den een of ander een schrik op het lijf te jagen. Ook zullen zekere wenkbrauwen druk werk hebben, om

{==334==} {>>pagina-aanduiding<<}
zich samen te trekken. Reeds het begin is stout aangelegd.
Wij weten niets van God. Het dunkt mij een onvruchtbaar werk aan te toonen dat noch de natuur, noch de geschiedenis, beschouwd uit een wetenschappelijk oogpunt, ons iets van God, van een goddelijken invloed openbaren. Wij hebben voor den godsdienst van de wetenchap der natuur niets te hopen. Evenmin als de natuur of de geschiedenis ons God leert kennen, is hij een voorwerp van het wijsgeerig denken. ‘(Nur wenn Gott das, was er ist, wesentlich nicht ist, kann er Gott sein.’). De metaphysica kan den godsdienst niet rechtvaardigen. Immanentie, transcendentie, immanent-transcendentie, pantheisme, deisme, theisme zijn voor onze wetenschap niets meer dan woorden (pag. 3).
Er is meer, dat de vreedzamen in den lande tot verbazing wekken kan. ‘Wij stellen ons de wereldorde voor als een macht, en gevoelen ons van deze afhankelijk. Men kan haar zeer verschillende namen geven; noem haar wat mij betreft ‘Jahveh, Zeus, Dieu, God of Universum’ (122) - Afgezien van het spraakgebruik, dat een zedelijke beteekenis legt in het woord God, is ‘God’ een begrip, een abstractie (123).
De Bussy schrijft zonder aanzien des persoons. Den godsdienst meet hij telkens met de wetenschap en met de kunst, meer dan met teksten en dogma's, ja, hij kent deze niet dan voor zoover zij de dragers mochten willen zijn van de waarheid, die hij meent ontdekt te hebben. En evenmin als het vooroordeel van zekere schuwe zielen wordt ontzien, evenmin verraadt zich ook maar de minste vrees om de taal van den godsdienst te spreken. De godsdienst is hier niet versmolten in de moraal ten ge-
{==335==} {>>pagina-aanduiding<<}
rieve en ten gelieve van de zoodanigen, die met een veelbeteekenenden zwaai van den arm verzekeren dat godsdienst eenvoudig ‘goed oppassen’ is. Oude woorden vol diepen ernst, woorden van ouds met een zachten gloed van liefelijkheid omgeven, en bemind, omdat zij zooveel te zeggen hadden, blinken hier met nieuwen glans en ademen vrede en vreugde. Mocht iemand hieruit opmaken dat het losgelaten radicalisme van straks met eenige ‘in zooverres’ stuk voor stuk wordt teruggetrokken als eigenlijk niet zoo streng bedoeld - hij leze het boek en oordeele. Mij niet tot taak stellende een volledig verslag of een kritiek van het boek te leveren; maar alleen zijn karakter te teekenen, gevoel ik mij niet geroepen het geheim dier radicale piëteit geheel te ontsluieren en zal ik recht dankbaar zijn, wanneer ik iemand maar nieuwsgierig gemaakt heb. Het loont de moeite in De Bussy's beschouwingen in te gaan, met hem het verschijnsel van den godsdienst te ontleden. Bij hem is de breuk met het intellectualisme volkomen. Hij heeft afgezien van elke poging, ook van den wensch, den godsdienst te rechtvaardigen door eenig bewijs van Gods bestaan. ‘Zelfs indien Gods wegen een object van ons denken waren, wij zouden toch door onze kennis van dat wezen onzen godsdienst volstrekt niet kunnen rechtvaardigen, zelfs niet, als wij bewijzen konden dat het liefde is, zelfs niet, als wij wisten, dat God vereering en 
aanbidding van ons eischt. Nog altijd toch zou de gewichtige vraag: is de mensch een godsdienstig wezen? onbeantwoord blijven (34). Niet van een wetenschappelijke stelling gaat hij uit; maar van levenservaring en bevinding. ‘Een oneindig, alomtegenwoordig, almachtig, alwetend wezen is niet het voorwerp van het godsdienstig geloof.

{==336==} {>>pagina-aanduiding<<}
Men kan aan dat wezen gelooven - doch men kan niet in dat wezen gelooven, namelijk men kan zich niet aan dien God (als zoodanig) verbonden gevoelen, niet op hem vertrouwen’ (pag. 123). Toch nergens minder mystiek dan hier. Nergens heeft het gevoel bij hem het laatste woord. Hij verzet zich tegen ‘de onderstelling dat de mensch zich gevoelend zou kunnen bewust worden van zijn betrekking tot het oneindige.’ Hij kan de meening niet deelen dat ‘het hoofdmoment der godsdienstige voorstellingen ligt in het absolute, het eeuwige, in den physischen God’ (pag. 134). Niets, waarvan hij zich geen rekenschap geeft. Hij gaat met de kritiek, als met een steeds waakzame politie, al de wegen na, waarop de geestelijke behoeften hem voeren, hij waakt, terwijl de poëzie, die in hem is, de vleugelen uitslaat, hij meet met het snoer der rede den stoutsten sprong zijner verbeelding. Hij droomt van het bovenzinnelijke evenmin als hij het bewijst. Tegenover het intellectualisme staat bij hem niet de mystiek; maar het idealisme. Dat De Bussy een leerling is van Prof. S. Hoekstra bewijzen niet alleen zijn opdracht, zijne aanhalingen en zijne dankbare herinneringen aan diens onderwijs; maar ook de ideeën zelven, die de grondslagen van zijn arbeid uitmaken. Met de uiteenzetting en de zoo oorspronkelijke ontwikkeling dier grondgedachten heeft onze schrijver hier én den leermeester, dien hij met zooveel liefde vertolkte, én ons allen een dienst gedaan. Is De Bussy uit de idealistische school, hij zoekt als zoodanig zijn steun en zijn grondslag niet in het gevoel; maar in de zielkunde. ‘De godsdienstwetenschap behoort tot de psychologie.’ vangt het boek aan, en verder (pag. 5): ‘naar een bekend gezegde is er voor de menschheid niets beters te bestudeeren dan de mensch.

{==337==} {>>pagina-aanduiding<<}
Onze wetenschap analyseert het zielkundig verschijnsel, dat men ‘godsdienst’ heeft genoemd; is haar analyse juist, dan is de waarheid van dat verschijnsel wel niet bewezen; (godsdienst is onbewijsbaar) maar toch voor ons denken gerechtvaardigd. Deze rechtvaardiging is de arbeid der godsdienstwetenschap. ‘Ziedaar dan ook het programma van dit boek. Aan de analyse van het verschijnsel, dat godsdienst heet, zijn zijne betogen en aphorismen gewijd. 't Is de analyse van den zedelijken mensch en dit juist maakt het boek zoo boeiend, zoo aangrijpend. Overal ontmoet gij den mensch in den rijkdom van zijne ervaringen, in den nood zijns levens, in de veerkracht van zijn idealistische natuur, in de stoutheid zijner eischen. Nu eens onderworpen aan de ellenden van zijn bestaan, straks gebukt onder den last van een kruis, schijnt hij een slavenleven te lijden; maar hij richt zich op en is een koning. Als alles hem schijnt te verlaten, heeft hij zijn ideaal. Als alles hem komt kwellen antwoordt hij met lief te hebben. Als de oneindigheid vóór hem staat en tot hem zegt: tot hiertoe en niet verder met uw wetenschap, draagt de poëzie hem verder, als door de hemelen heen. Klein als de worm kruipende over de aarde, verstout hij zich tot een wereldbeschouwing. Op ieder bladzijde leeft hij, en worden zijne aandoeningen, zijne nooden, behoeften en voorstellingen ontleed. Dit is de heerlijkheid van het boek. Het Ethisch Idealisme heeft al het boeiende van een psychologische studie.
't Is de analyse van den zedelijken mensch:
- hoe hij door den geheimzinnigen, onverklaarbaren drang van den vooruitgang gedreven wordt zich zelven te verwezenlijken door een leven van liefde (zijn zedelijk streven).

{==338==} {>>pagina-aanduiding<<}

- hoe hij in dat zedelijk streven wordt belemmerd door de wereld der ervaring, waarin hij zich beweegt, en die voor hem een wereld is van lijden, kruis en zonde,
- hoe hij zijne ervaringen in tegenspraak ziet met zijne idealen, de wereld in disharmonie met zijn streven,
- hoe hij gedrongen wordt tot de keuze tusschen deze twee: óf ‘de wereld is waarlijk in disharmonie met mijn streven en dan is mijn zedelijke wil niets en ageer ik tegen een reusachtige overmacht’ - óf ‘mijn zedelijke wil, mijn liefde, is het ware, en de wereld der ervaring is niet zooals zij schijnt te wezen,’
- hoe de zedelijke mensch geen keus heeft tusschen deze twee en onmiddelijk het laatste kiest,
- hoe hij in plaats van een wereldorde, die hem schijnbaar belemmert, postuleert een wereldorde, die in waarheid in harmonie is met zijn streven.
Dit is de ethisch idealistische wereldbeschouwing, dit de zedelijke wereldorde, waarin de ethische idealist gelooft. Hij idealiseert de wereld der ervaring. Hij projecteert zijn eigen inwendig leven, zijne zedelijke aandoeningen, op het breede scherm der wereld.
Onze schrijver, die al gaande weg een vriend wordt, zal u aantoonen dat de man van wetenschap geen andere methode volgt, als hij - want ook hij heeft zijn geloof - in een logische wereldorde gelooft.
Hij zal u aantoonen dat deze voorstelling van de wereldorde, als een zedelijke, evenmin in de lucht hangt als de voorstelling van den wetenschappelijken mensch, wanneer hij de wereldorde logisch noemt en van oorzaak en gevolg spreekt. Zij heeft wel degelijk een reëelen achtergrond en hij zal trachten u daarvan weder langs psychologischen weg

{==339==} {>>pagina-aanduiding<<}
te overtuigen - niet door iets omtrent die wereldorde, die onbereikbaar is, te bewijzen; maar door u in bedenking te geven of én de zedelijke én de wetenschappelijke mensch er wel ooit toe gekomen zouden zijn hunne teekeningen te schetsen op het doek der wereldorde, wanneer zij niet door indrukken, door die orde zelve medegedeeld, daartoe bewogen waren geworden (169).
‘Waarom heeft de zedelijke mensch zijn eigen liefde op het breede scherm der wereld geprojecteerd? Omdat hij behoefte had te gelooven dat de orde niet in disharmonie kon zijn met zijn streven’ (167). Dat die behoefte niet ingebeeld is, dat de wereld zelve ons haar opdrong is haar rechtvaardiging.
Doch De Bussy zal 't u beter zeggen. Aan hem laat ik het over den zedelijken mensch voor u te schetsen en u gun ik gaarne het genot zijner menschkundige onderscheidingen, zijner ingrijpende kritiek van des menschen zedelijk gehalte en van de ‘braafheid op haar houten beenen,’ zijner verheerlijking van de liefde en de zelfverloochening, dan dat ik door een voorproef u den smaak zou bederven. Aan hem u den adel der drie smarten (Lijden Kruis en Zonde) te schetsen, aan hem u te boeien met zijne wonderspreuken. Aan hem u te zeggen hoe het geloof aan een abstractie, als de wereldorde, den mensch onvoldaan laat, hoe hij zich haar moet voorstellen als een macht, op zijn minst als een persoonlijke, en hoe hij door het edel vermogen der verbeeldingskracht (die beschermheilige van het idealisme (119)) de zedelijke wereldorde zijns verlangens en zijner liefde afbeeldt in de voorstelling van den Vader.
Om het boek niet te sluiten en althans door een paar

{==340==} {>>pagina-aanduiding<<}
voorbeelden te toonen, welke bladzijden het bevat schrijf ik een paar plaatsen af, die zich bij het besprokene aansluiten.
‘Terwijl de ervaring van den zedelijken mensch spreekt van een verwarden Chaos, die nu eens getuigt van een liefde, welke alles weerstaat en overwint, dan van een gevoelloosheid, die onbarmhartig geesselt en verscheurt: nu eens van een gestrenge rechtvaardigheid, en dan weder van een doellooze wreedheid, - aanschouwt het geloof het diepe mysterie van de eenheid in de veelheid, van den grooten samenhang en de harmonie aller dingen, van het raadselachtig verband van alle ellende en iederen lach, van elke blijdschap en iederen nood, van alle recht en alle onrecht, van al het heilrijke en al het heillooze - en daarachter, daarboven, daarin, of hoe gij wilt, schrijft het met onvergankelijke letteren het onbegrijpelijke woord God met dit woord niets anders bedoelende dan liefde, eeuwige, onveranderlijke, onuitputtelijke liefde! (141).
Wie de godsdienstige voorstellingen, alsof zij stellingen en begrippen waren, tot een metaphysisch stelsel wil verbinden, verricht een titanen arbeid.... God is “liefde” zegt de godsdienst; het is een levenswaarheid weerkaatst op het scherm der wereldorde. Het is geen metaphysische werkelijkheid; wij hebben geen recht een gevoel van den eindigen mensch over te brengen op den oneindige. God moet oneindig veel meer dan liefde zijn; dat is de achter grond van die levenswaarheid. Zoudt gij waarlijk meene dat God liefde was? Zoudt gij in ernst gelooven dat de kracht, waarmee God ons omvat, kan worden saamgekrom pen in een enkel woord? Ons diepste wegen schept zich een beeld Gods en zegt: “God is liefde” doch liefde, hoe

{==341==} {>>pagina-aanduiding<<}
veel malen ook vermenigvuldigd en verhoogd, blijft een menschelijk gevoel. En nogmaals: zoudt gij waarlijk meenen dat God Vader is? Zoudt gij in ernst durven volhouden, dat de betrekking, waarin God tot ons staat, kan worden vergeleken met eenige aardsche betrekking? Alle goede gezindheden, alle trillingen des harten, ieder gevoel van schoonheid en heiligheid weerspiegelen zich in het beeld des Vaders, het is een eindige, gebrekkige, een menschelijke voorstelling van Gods wezen; maar onuitsprekelijk veel voor het menschenhart; als godsdienstige waarheid is zij onovertroffen en volmaakt’ (175).
Ik ben nog aan het hoofdstuk over den moed. Maar ik durf er niet meer van spreken. Ook dit is een projectie van een arm hart op het scherm van 's schrijvers ziel. Wel zijn er, die zich de taal van den godsdienst schamen en een tegenzin hebben opgevat tegen hare termen en woorden, als bevreesd dat zij er kinderachtig mee zullen zijn of wie weet wat? maar hier is die taal in haar volle kracht. 't Was geen moed, maar een moet. Hij kon niet anders. Dit is geen religine, geen aftreksel van godsdiensterij, dit is godsdienst. Toch zullen vele philosophen, die het oud geloof verlaten hebben en van niets anders weten dan van dat oud geloof, zooals zij het verlieten, dat is, gelijk van zelf spreekt, tamelijk onbezield en dor - waarom zouden zij het anders verlaten hebben? - toch zullen vele philosophen nog wel volhouden en hun vriendjes en volgzamen jongeren leeren dat een god, die geene gebeden om uitredding verhoort, die geen voorzienigheid is voor ieders bijzondere geneugten, geen god genoemd mag worden. Zij zouden bij De Bussy kunnen lezen: ‘Neemt men het zedelijke uit die voorstelling (van God) weg, dan heeft zij voor

{==342==} {>>pagina-aanduiding<<}
den ethischen mensch volstrekt geen beteekenis meer; evenmin als een schilderij van Rafaël beteekenis of waarde heeft, wanneer men er het schoone uit wegdenkt. Een macht, die niet complementair is aan ons zedelijk streven moge men “God” noemen, haar ontbreekt juist het goddelijke. Tegen dat phantoom richten de materialisten en de positivisten hun scherpgepunte pijlen, een ijdel werk! hun ijver was een betere zaak waard’ (124). Doch tegen dit phantoom zullen nog velen hunne pijlen blijven verschieten, om het straks ons toe te werpen en te zeggen: als gij nog een god wilt hebben, zielen, daar hebt gij er een van ons!
En hoevelen zullen er zijn, die niet beter weten, of dit is nog eens recht kloek gesproken.
Een paar bladzijden van De Bussy zouden hen heel wat kunnen leeren, al zouden zij hen ook misschien bekeeren.

En 't is een recht stichtelijk boek.
‘Wat zich als stichtlijk aan komt melden, sticht maar zelden,’ zegt de Leekedichter, en hij heeft gelijk. Zoo eenige zaak, een gedicht, een traktaat, een boek den toeleg afficheert of ook maar verraadt onze aandoeningen op te wekken, dan hebben zij kans van te falen. Ik heb menschen gezien die met het ‘Journal pour rire’ in de hand den meest wanhopigen ernst bewaarden, terwijl het Journal zijn best deed de koddigste gezichten te trekken, en ik weet van menschen, die tranen weenden, tranen van waarachtigen weemoed, waar Dickens niets anders scheen voor te hebben, dan een zijner helden in al zijn onhandigheid ten toon te stellen. 't Is nu eenmaal zoo, aandoeningen, goede vooral, moeten van zelven komen en ons verrassen. Zij zijn

{==343==} {>>pagina-aanduiding<<}
bijzonder eigenzinnig. Zij zijn als de kinderen. Als men ze kunsten wil laten maken - bedanken zij en verroeren zich niet. 't Moet hun zoo invallen. Op 't onverwacht, als niemand het vraagt, doen zij hunne kunstjes met al hun gratie en geven zij hunne liefste kusjes, dan komen zij stilletjes nadersluipen en zich bij u vleien en u gevangen nemen in de kleine armpjes, om u een hemel te laten opengaan in hunne diepe oogen. En niet op commando zingen zij hun lied. Hoe menig ‘toe Jantje! zing nog eens van de twee haasjes,’ is afgestuit op een onwil als een rots. Maar als Jantje een klank hoort, die oor en hart treft, een klank, die niet vraagt: ‘zing eens!’ maar die zonder te vragen aan de haasjes herinnert, dan kan op eens uit de stilte van het hoekje, waar hij bezig is, het hooge stemmetje naar buiten worden gelokt en zijne hoogste deuntjes zingen. Laat hem stil begaan, doe of ge niets hoort. Hij is alleen. Hij zingt niet voor u. Als gij hem aankijkt, verstomt het lied; hij kijkt u aan en de bekoring der vrijheid is gebroken.
‘Wilt gij mij stichten, och, voortaan, och, waarschuw niet; maar grijp mij aan!’ zingt de Leekedichter verder. Niet omdat zij opgeroepen worden, maar omdat zij zich opgewekt gevoelen, plegen onze aandoeningen te komen, lachen en weenen zij, zijn zij ernstig of vroolijk. ‘Wilt gij mij stichten, waarschuw niet!’ Welnu De Bussy waarschuwt niet. Integendeel. Ethisch Idealisme heet zijn boek. Dat Isme zegt ‘reken op iets geleerds, op iets diepzinnigs, op dialectiek, bespiegeling, iets isme-achtigs. En het boek liegt in dit opzicht niet. De Ismes zijn hier volkomen op hun plaats, zij kijken elkaar niet aan, alsof zij in vreemd en zonderling gezelschap waren, zooals hun wel eens gebeurt, wanneer zij, bij gelegenheid van een zoogenaamde

{==344==} {>>pagina-aanduiding<<}
populaire- of volksvoorlezing te voorschijn gehaald en aan een gezelschap van zwarte smidsknechts en witte broodbakkers worden gepresenteerd, die hen natuurlijk op hoogst onfatsoenlijke wijze aangapen, niet wetende wie zij voor hebben. Doch hier zijn zij op hun plaats, zij vinden hier al hunne deftige en strenge confraters bij elkaar, met toga en bef aan. Zij kijken, als gewoonlijk, niet allen even vriendelijk - en, Idealisme kan 't niet vinden met Positivisme en Materialisme. Zij verdedigen stellingen en houden twistgesprekken met elkander. 't Is geleerd gezelschap op en t' op... en zij kijken soms met philosophische pedanterie neder op populaire uitdrukkingen, die zij als ‘oneigenlijk’ moeten veroordeelen. ‘Grij, die daar zegt,’ zoo willen zij ieder keer invallen ‘gij, die daar zegt: mijn moeder bemint mij, in plaats dat gij zoudt zeggen: 't komt mij voor dat een zeker iets, hetwelk buiten mij staat en welks eigenlijk bestaan ik niet bewijzen en beoordeelen kan; maar dat op mij den indruk maakt van te zijn wat ik tot dusver mijn moeder leerde noemen; wanneer ik mijne eigene aandoeningen op het scherm harer ziel nog reflecteeren, zich in de verschillende relaties, waarin het tot mij komt te staan, laat bewegen door een aandoening, die ik liefde noem,’ Ach, wij hebben die lessen noodig. De illusie is gebroken dat wij aan onze oogen en ons gezond verstand genoeg hebben. De philosophie is de schoolmeester van den beschaafden mensch. De Ismes hebben hun recht in de wereld, en - de Ismes van het Ethisch Idealisme doen goede diensten. Zij hebben soms een apartje met u. Die apartjes zijn met een kleine letter gedrukt. Zij spreken niet zoo luid, als het boek, zij spreken een woordje ter zijde en fluisteren u nu en dan iets in, dat gij noodig

{==345==} {>>pagina-aanduiding<<}
hebt te weten, zult gij met succes het voortgezet officiëel Debat blijven bijwonen. Er is ook eenige naijver onder de geleerden. Vooral Idealisme handhaaft zich met kracht en duldt niet dat Logica zich elders met hem bemoeit, dan op zijn (Idealismes) eigen psychologisch gebied. Zoo behoort het. De Ismes preeken niet en zij zijn niet sentimenteel en laten zich niet van de wijs brengen door hun gevoel; maar zij redeneeren over de teederste aangelegenheden, alsof 't zoo maar niets was, met al de kalmte, waarmee een ambtenaar van den burgerlijken stand met den bruigom over zijns harten zoetst verlangen redeneert. Zoo de Ismes, zij doen wat hun ambt is.
En toch, 't is een stichtelijk boek, stichtelijk omdat het den mensch tot onderwerp heeft en het hem niet van pessimistische zijde beschouwt. 't Is het reeds omdat de mensch hier voor u staat, omstraald van den glans van het idealisme, dat hem niet idealiseert, maar het beste, wat in hem is, weet voor den dag te halen en te waardeeren. 't Is een stichtelijk boek, omdat het de analyse bevat van wat de mensch gelooven, hopen, worden, wezen kan. 't Is geen philosophie, die uit de hooge sferen eener wereldbeschouwing naar hem afdaalt, om hem te leeren hoe hij bidden, hoe hij zich godsdienstig gedragen, hoe hij in verband met die wereldbschouwing denken en gevoelen moet; maar het is een philosophie, die van den mensch met zijn armoe en rijkdom, met zijne klachten en juichtonen, naar de hooge sferen eener wereldbeschouwing opklimt. Het onbewust idealisme van elken eenvoudig godsdienstigen mensch ligt aan De Bussy's Idealisme ten grondslag. De godsdienstige mensch is idealist, zonder van idealisme te weten, evenals zeker iemand proza sprak, zonder te weten wat proza

{==346==} {>>pagina-aanduiding<<}
was. De philosophie is als de taalkunde; zij zegt: wat gij spreekt is idealisme; maar het volk maakt de taal - en den godsdienst. Het volk, dat is de godsdienstige mensch, en die juist leeft in dit boek met zijne nooden en overwinningen, zijne zonden en idealen. De Ismes staan om hem en bekijken hem, en redeneeren over hem; maar op den achtergrond staat de zedelijke mensch zelf, groot, machtig - en een enkele maal glimlachend, alsof hij zeggen wilde: ‘gij zult mij nimmer doorgronden.’
‘Wilt gij mij stichten, och, voortaan, och, waarschuw niet, maar grijp mij aan! De Bussy doet het waar gij 't niet hebt verwacht, ja min of meer zijt afgeschrikt. Maar hij overrompelt u, boeit u door de heilige geestdrift, die hem voor het voorwerp van zijn studie bezielt. Het is een goed, schoon, beschamend en verheffend boek. 't Is kloek en waarachtig zedelijk godsdienstig genoeg om sommigen braven menschen een schrik op het lijf te jagen en ik ben benieuwd hoe een eerzaam burger wel mag opzien bij verzekeringen als deze: ‘Meer menschelijk dan de zorgelooze luchthartigheid, dan de oppervlakkige vergeetachtigheid, waarmede velen zich goedmoedig bij de werkelijkheid neerleggen, is de energie, waarmede forsche, diepgevoelende karakters in opstand komen tegen het menschenlot en hunnen God beschuldigen van wreedheid. - Er spreekt menigmaal meer zielegrootheid uit een blasphémie, dan uit de zoetelijke vereering, die den naam van God niet op de lippen kan nemen zonder een kruis te slaan (pag. 79)’ of ‘de rechters van Jezus meenden ernstig, dat diens terecht stelling een God verheerlijkende daad was. Zondig was die daad niet’ (pag. 90) en ‘Het schijnt paradoxaal en barocque te zeggen: Zondaar is een eeretitel; toch is het

{==347==} {>>pagina-aanduiding<<}
waar’ (94). En zou 't baten de hoop uit te spreken van niet misverstaan te worden bij verzekeringen als deze: ‘Het doel (hier synoniem met beginsel) heiligt de middelen. Deze regel is een waarheid voor de absolute liefde en voor den mensch, in zoover als de liefde in hem tot vleesch en leven is geworden. “Zedelijke” regelen zijn oorspronkelijk spontane uitvloeisels van de zedelijkheid. De (algemeene) moraliteit heeft ze tot wetten gemaakt, verlaagd. De liefde heiligt haar eigen daden en haar woorden. Zij laat zich de autonomie niet ontnemen. De liefde heft alle wetten op, vernietigt alle geboden, omdat zij door het geloof de onwankelbare zekerheid heeft, dat zij zelve de hoogste realiteit is’ (236). Doch zoo waren er ook velen, die zich ontstelden over Jezus en de handen ten hemel hieven over de autonomie van zijn liefde. Die liefde overtrad ook de publieke zedewet, de moraliteit, zooals schrijver haar noemt, ter wille der beginselen; ook Jezus was gekomen niet voor de rechtvaardigen - die hadden geen bekeering noodig - maar voor de zondaren en ook hij sprak het wee uit over de eersten en sprak zalig zoovelen als hij tot zondaren verheffen mocht.
Intusschen van dien schrik bekomt men. Zoo ernstig als hier de liefde is opgevat, moet zij stichten. ‘De liefde is niet de hoogste openbaring - men zou kunnen zeggen niet het verlengstuk - der moraliteit; zij is een geheele omkeering van het innerlijk zijn. Christelijke liefde is enthousiasme voor de menschheid’ (pag. 51) en aan dit enthousiasme is meer dan één schoone bladzijde toegewijd. Zij is 't, die lijden doet. ‘Wij zouden niet waarlijk lijden, niet kruisdragen, niet zondigen, indien de liefde niet in ons hart was neergelegd’ (pag. 100). Zij is 't, die de pijn

{==348==} {>>pagina-aanduiding<<}
tot smart verheft, die de braafheid der goede werken in zelfverlooching en kruislijden omzet, die in de overtredingen zonde aanschouwt. ‘De smarten der liefde zijn niet onze vloek maar onze zegen, zij prikkelen tot hooger krachtsinspanning. 't Is onedel, karakterloos de smart te ontvluchten. Het is den hooghartigen mensch onwaardig zich over de smarten heen te zetten. Door haar verheft hij zich boven de dieren des velds’ (pag. 97). Wie liefheeft ondanks rouw, in weerwil van miskenning, ten spijt van misgrepen, hij zal voor den strijd, dien hij daartoe onvermijdelijk moet doorstaan, de edele vrucht der smart oogsten. Wanneer wij met ernst den tegenstand, dien onze liefde ondervindt, bestrijden, zal onze wil versterkt, onze liefde veredeld en vermeerderd worden (98).
Dat zijn woorden niet van flauwe berusting, niet van tandenknarsende vertwijfeling; maar van waardeering, gulden woorden - en ik denk daarbij meer aan de strekking van het boek, dan aan de enkele onsamenhangende klanken, die ik er aan ontleende - gulden woorden in een tijd, waarin het algemeen streven naar genot de zielen week maakt, waarin het pessimisme den menschen de melancholie als de verhevenste levensuiting aanpreekt en waarin de dichter van het positivisme, in zijn waanzinnige levensverachting, hoopte den Hemel eens zoo zwaar te mogen beleedigen dat Hij gebelgd de aarde in duizend stukken verbrijzelen zou.

Oh quelle immense joie après tant de souffrance! 
A travers les débris, par dessus les charniers, 
Pouvoir enfin jeter ce cri de delivrance 
Plus d'hommes sous le ciel, nous somms les derniers! 


of de levensreis beschreef als een jammerlijke schipbreuk:

{==349==} {>>pagina-aanduiding<<}


L'équipage affolé manoeuvre en vain dans l'ombre; 
L'Épouvante est à bord, le Désespoir, le Deuil; 
Assise au gouvernail, la Fatalité sombre 
Le dirige vers un écueil. 
 
Moi que sans mon aveu l'aveugle Destinée 
Embarque sur l'étrange et frêle bâtiment, 
Je ne veux pas non plus, muette et resignee 
Subir mon engloutissement. 
 
................. 
 
Ah! c'est un cri sacré que ce cri d'agonie. 
Il proteste, il accuse au moment d'expirer. 
Eh bien! ce cri d'angouisse et d'horreur infinie 
Je l'ai jeté, je puis sombrer! 


Er ligt ook in die kreet, in die blasphémie een gebed besloten, zoo ten minste bier niet het woord vervuld wordt: ‘zinnelijke nooden op zich zelven hebben den mensch nooit tot het geloof in een hoogere wereldorde gedrongen’ (179) maar het gebed komt niet over de lippen. Er kan geloof in schuilen, maar 't wast er niet uit. ‘Sommigen blijven halverwege staan.... gelijk de bloem haar aangezicht naar den levenswekker wendt, zoo heft ook de liefde het gelaat op naar de bron haars levens. Als zij smartelijk wordt aangedaan, dan zegt hem de bloem der wetenschap, de wijsbegeerte, dat dit noodzadelijk is, dat het niet anders kan.... maar juist dit, dat het niet anders kan, zou den mensch waanzinnig maken, hem althans vervullen met levensverachting, indien hij niet gelooven mocht dat die noodwendigheid de noodwendigheid der liefde is’ (218).
En is er schooner weerslag op de wanhopige versregelen van den poête positiviste dan dat mannelijke woord

{==350==} {>>pagina-aanduiding<<}
‘De godsdienstige mensch is krachtig en gespierd. Hij beuzelt en teemt niet over de smarten des levens.... de godsdienst is vol opgewekten levenslust en energie... godsdienst is de hoogste activiteit’ (pag. 254) Sombrer - doet hij niet.
Moet de held die het geloof deze regelen toeroept:

Eh bien! nous t'expulsons de tes divins royaumes, 
Dominatrice ardente, et l'instant est venu. 
Tu ne vas plus savoir ou loger tes fantômes, 
Nous fermons l'inconnu. 


zijn treurigen moed boeten met een onvoldaan heimwee.

Mais ton triomphateur expiera ta défaite. 
L'homme déjà se trouble, et, vainqueur éperdu, 
Il se sent ruiné par sa propre conquête; 
En te dépossédant nous avons tout perdu. 
Nous restons sans espoir, sans secours, sans asile, 
Tandis qu'obstinément le désir qu'on exile 
Revient errer autour du gouffre defendu. 


dan sla ik als een antwoord het slot van het Ethisch Idealisme op. ‘Heeft de godsdienst een toekomst? - Is het waar dat er een levensgebied is hooger dan dat der kunst? Is er een kracht in ons binnenste, die onze raadselvolle wereld kan adelen tot een paradijs van weelde en zaligheid?
Goddank! deze vragen zijn niet op te lossen met eenige syllogismen of door een menigte van psychologische geschriften. - De wereldgeschiedenis zij het wereldgericht!’
De wereldgeschiedenis, ja, zij het wereldgericht! Het le-
{==351==} {>>pagina-aanduiding<<}
ven zelf za over het leven van den godsdienst beslissen. De behoeften van het eerste zullen de waarheid van het laatste bewijzen. Ook al werd het philosophisch ethisch idealisme, zooals het hier is verdedigd, voor een overwonnen standpunt verklaard het praktisch, idealisme van den godsdienstigen mensch, dat hier met zooveel hart en ernst is geschetst, is daarvan onafhankelijk. 't Heeft ook zijne moeielijkheden, zijne twijfelingen, zijne droevige en sombere dagen; het heeft ook zijne benauwdheden. Het kan ondergaan in wanhoop, het kan verdrongen worden en vermeden; maar het richt zich telkens op en

le désir qu'on exile 
Revient errer autour du gouffre défendu. 


Nogmaals 't is een stichtelijk boek. - Het onderhoudt in de question brulante een frisch en krachtig, geen smeulend maar een vlammend vuur, en is 't een genot te staren in de spelende vlammen en u te warmen aan hun gloed, als daarbuiten de donkere avond tegen de ruiten grijnst, als de koude wind met zenuwachtige onrust de dorre takken slingert en het ontstemde speeltuig der natuur rondom u klaagt met eentonige melancholie.

jo. de vries.



{==352==} {>>pagina-aanduiding<<}

Elsje's droom.

Wij hadden in den tuin voor het open raam gezeten: oom, tante, drie theegasten en ik. Er was gesproken over 't Spiritisme: er voor en er tegen, half er voor en half er tegen, - ik zal u het gesprek maar niet herhalen, daar gij, waarde lezer! het u wel voor kunt stellen, of uit uwe herinneringen oproepen. Daarna waren de theegasten vertrokken. Ik was eigenlijk ook theegast, maar bleef wel eens wat langer dan andere menschen; en ditmaal had ik daartoe mijn bijzondere reden. Tante namelijk, de altijd zoo gezellige tante Elsje, had gezwegen, schijnbaar meer op haar breikous dan op het gezelschap gelet, en zich niet meer dan hoog noodig was, in het onderhoud gemengd. En dit had ik van oudsher opgemerkt, dat, als tante zweeg in het publiek, er doorgaans een of ander in haar omging, wat wel de moeite waard was onder vier oogen voor den dag gehaald te worden.
‘En tante,’ vroeg ik, terwijl ik haar hielp om haar theeboel naar binnen te halen, ‘wat denkt U wel van het Spiritisme?’
Eerst zei ze niets; toen keek ze mij recht in 't gezicht,

{==353==} {>>pagina-aanduiding<<}
als om zich te overtuigen of ik het eerlijk meende, dan wel spotte, en antwoordde eindelijk:
‘Wel, als ik van dat Spiritisme hoor, denk ik dikwijls aan mijn droom, die mij het geluk van mijn leven bezorgd heeft.’
‘Het geluk van uw leven? Een droom?.... Och toe tante, vertel eens!’
Weder keek zij mij uitvorschend aan. ‘Wou je dat zoo graag weten? Nu dan; eerst moet ik oom zijn laatste kopje brengen.’
En terwijl tante bezig was oom te bedienen, keek ik haar in stilte even aan, gedachtig aan alles wat ik van haar en van haar leven wist. Ik wist dat zij, na in hare jeugd veel gezworven te hebben, door het heele land en daar buiten - nu eens om te helpen met haar handen, dan om haar leven te genieten en de lui te verkwikken met haar aardig gezelschap - tot aller genoegen de vrouw van oom Hein was geworden. Zij moest toen al niet heel jong meer geweest zijn, en was thans zeker in de zestig, maar tante Elsje behoorde tot de vrouwen, die nooit oud worden; dat is te zeggen, wat haar geest aangaat. Haar lichaam, dat verouderde natuurlijk. Haar haar was dun en grijs geworden, en zij had te veel echt goeden smaak om dat te verven of met vervalsching aan te vullen; haar gelaat was vermagerd, haar houding eenigszins ineengezakt; maar terwijl zij zich, geheel in harmonie daarmede, hoogst eenvoudig kleedde, en zooveel mogelijk alle mode-sieraden versmaadde, behield zij, als een duurzaam sieraad, hare mooie, diepe, vriendelijke oogen. Van kind af was voor mij aan tante Elsje's naam een indruk van plezier en zonneschijn verbonden geweest; en haar innige beschaving bleek het best uit de getuigenis,

{==354==} {>>pagina-aanduiding<<}
die eens, met eene onbewuste volks-woordspeling, hare meid aflegde: ‘Mijn mevrouw, weet-je, is net zoo gemeen tegen je, als een mensch uit je eigen stand; maar ze wordt nooit kwaad als een gemeen mensch, al trapte je haar vierkant op haar toonen.’
Intusschen was zij in haar leuningstoel, in haar gewone hoekje gaan zitten; en met die rustigheid in stem en in bewegingen, die de oude vrouw zoo goed, stond en het levendige van hare verhalen des te aantrekkelijker maakte, keerde zij mij hare openstaande naaidoos toe en vroeg: ‘Weet-je wie dat is?’
Aan de binnenzijde van het deksel was een miniatuurportret aangebracht, en daaromheen een lijstje van gesneden, geplakte, geteekende klimopblaadjes, ik weet niet recht hoe. (Tante Elsje kon niet teekenen, maar, als haar hart het meebracht, dan deed zij het tusschenbeide, en dan viel het altijd nog al sierlijk uit.)
‘Ooms eerste vrouw, niet waar?’ Onwillekeurig sloeg ik een halfluiden toon aan, wegens oom, die in den tuin naar zijne bloemen liep te kijken.
‘Oom mag het wel hooren. Oom weet alles, wat ik te zeggen heb. Dat hebben wij juist aan dien droom te danken.’
Zij zweeg eenige oogenblikken, als zocht zij naar een punt om te beginnen, keek beurtelings het portret en mij aan, en zeide:
‘Kun-je je oom voorstellen, zooals hij was toen ik hem leerde kennen? Veertig jaar. Dezelfde als nu, maar.... met pikzwart haar in plaats van wit?’ Er schoot bij deze woorden een zeer fijne, nauw merkbare glimlach, als een lichtstraal over hare trekken: zij zuchtte niet over den tijd, die voortgaat; zij was tevreden met het tegenwoor-
{==355==} {>>pagina-aanduiding<<}
dige; maar haar hart werd gekoesterd bij de gedachte aan 't verledene!’
‘Je tante Hermine,’ ging zij voort, ‘was toen al zwak en teer, maar toch nog altijd op de been. Het was een lieve, zachte vrouw, die al haar best deed om oom zooveel mogelijk te volgen, iets wat, bij haar meer en meer lijdenden toestand, niet altijd even gemakkelijk viel. Oom was een en al levenslust: toen althans niet minder dan nu, dat begrijp je. Hij had hart voor zijn zaken; als uitgever bezochten hem vele vreemdelingen, en hij deed niets liever dan die aan zijn gastvrij huis ontvangen. Je weet hoe hij altijd geweest is: gezellig en welwillend, met zijn flink hoofd en prettige manieren, een vraagbaak en een vriend voor vele menschen in en buiten de stad. Wij waren hunne buren geworden, en spoedig was het als behoorden wij tot hun oudste bekenden. Wij deelden in hun omgang met kunstenaars en geleerden; ik genoot in dien kring van beschaafde, ontwikkelde en smaakvolle menschen, en gevoelde dat de kennismaking, niet het minst met den heer en de vrouw van den huize zelven, mij goeddeed, verruimde, verrijkte. - Maar naarmate ik meer bij hen over den vloer kwam, des te meer bemerkte ik, hoeveel moeite het uw tante kostte om dat leven vol te houden. Zij wilde het niet weten, doch kon het niet altijd verbergen. Ik troostte haar zoo goed ik kon, bood in huiselijke drukten mijn hulp aan, die dan ook dikwijls aangenomen werd; en hield er de hand aan, dat zij zich dagelijks den noodigen tijd gunde voor de kuur, haar door den dokter voorgeschreven. Eindelijk kon het niet langer. Haar man, die haar innig liefhad, werd ernstig bevreesd, schafte alles af, wat haar vermoeien kon, trok twee zomers achtereen met haar

{==356==} {>>pagina-aanduiding<<}
naar een badplaats, en offerde met de meeste blijmoedigheid al zijn trek naar gezelligheid op, om zich geheel aan haar te wijden.
Omstreeks dien tijd ging ik naar België en bleef daar anderhalf jaar. Bij mijn terugkomst vond ik Hermine verlamd en bedlegerig. Toen zij mij weerzag, barstte zij in tranen uit. Wat had ik niet willen geven voor hare herstelling? Verpleging had zij van mij niet noodig: haar man zelf was haar beste verpleger, en verzorgde haar zoo knap als een volleerde soeur de charité. Soms mocht ik haar gezelschap houden, als zij hem eens uit de stad zond, om zich te ontspannen. Ik had bitter medelijden met hen beiden. Zij, de zieke, leed veel; maar hij, de gezonde, verviel en versufte in de ziekenkamer-atmosfeer. Zijn frissche, veerkrachtige geest werd op den duur vermoeid en neerslachtig; zijn lust in het werk verminderde; wat kon overgelaten worden, liet hij door ondergeschikten afdoen. De opgewekte toon, dien hij nog altijd aansloeg en dien ik zoozeer bewonderde, kreeg langzamerhand zoo iets gedwongens, dat het pijnlijk werd hem aan te hooren. De arme Hermine voelde het diep, en zei mij vaak dat zij in stilte naar haar einde verlangde. Aan beterschap viel niet te denken. Eindelijk, na zes jaar getob en gemartel, bezweek zij.’
Tante staarde even op het blonde portretje, en ging voort: ‘Je begrijpt hoe het gegaan is. Een maand of twintig later gebeurde, wat al mijne vrienden zeiden wel voorzien te hebben: oom vroeg mij zijn tweede vrouw te worden. Het was een uitgezocht engagement. De familie van weerszijden was er mee ingenomen; zelfs de buitenwereld had er niets op aan te merken, en ik wist niet wat mij overkwam, dat voor mij, op mijn zes-en-dertigste jaar, nog

{==357==} {>>pagina-aanduiding<<}
bruidsdagen weggelegd waren, zoo zonnig als een meisje van achttien ze slechts wenschen kon. - Eén ding slechts hinderde mij, en dat was Hermine's nagedachtenis. Ik zou hare waardigheid erven, in al haar rechten treden, haar opvolgster worden; het was alsof ik doordrong tot een plaats, die mij niet toekwam. Ik kon niet met rust aan haar denken; haar portret niet aanzien. Ik zocht mij zelve te bewijzen dat ik niets jegens haar misdeed of misdaan had. Zoolang zij leefde, had ik veel van haar gehouden, en het beetje, dat ik voor haar doen kon, met hartelijkheid gedaan. En zoo ik al in de laatste tijden hoe langer hoe meer deernis voor uw oom gevoeld had, die in de kracht zijns levens een oud man dreigde te worden, zij zelve deed dat waarlijk niet minder. Ik kan eerlijk getuigen dat ik haar herstel gewenscht heb, zelfs nog toen het onzin werd daarop te hopen. Toch stuitte het mij tegen de borst mijn geluk op hare puinhoopen te bouwen. Dit werd een onhoudbare toestand. Ik begon er gedrukt onder te worden; oom zag het, maar ik wou hem de reden niet zeggen.
Maar, wat gebeurt er? Eens, dat ik 's avonds weer met hem uit geweest was, om Jenny Lind te hooren, en hij mij in de pauze te vergeefs ondervraagd had, daar droom ik des nachts van Hermine! Ik zie haar voor mij, zooals ik haar voor het eerst ontmoette: mooi en met een frissche kleur. Zij wenkte mij en legde hare hand op mijn schouder. Zij was zoo lief en vriendelijk voor mij, en zei mij een en ander, ik weet niet recht meer wat, - zoo vlug en vaag als dat in droomen gaat; - en toen was eensklaps ook je oom er bij, en stonden wij te zamen in een mooie feestzaal, en zij wilde dat wij samen zouden walsen;

{==358==} {>>pagina-aanduiding<<}
zij deed ook mee aan 't feest, maar ik behoorde toch bij oom. En toen kwamen er een menigte andere menschen; maar altijd tusschen alles door zag ik haar, met haar lieven blik behaaglijk op ons beiden gevestigd. “Komt, weest samen weer jong!” hoorde ik haar eens fluisteren toen wij voorbijkwamen. En zij werd hoe langer hoe mooier en glanziger en.... toen ging de droom te niet.
Toen ik des morgens wakker werd, was mij door dien droom een pak van 't hart genomen. De verhouding was geheel veranderd. Ik voelde mij niet meer haar opvolgster: het was veel meer of zij ons beider moeder was geworden, en met eigen handen ons geluk bereidde, onze liefde bestuurde. Ik verbeeldde mij nog altijd haar geest om ons heen te hebben. - Ik biechtte alles aan oom en de tranen kwamen hem in de oogen, en.... dien dag hechtten wij samen haar portretje in mijn werkdoos; en voortaan was zij als het ware onze heilige. Wij praatten telkens over haar als over iemand, wier smaak, wier oordeel, wier bijval ons na aan het hart lag. Wij vroegen dikwijls aan elkander, hoe zij dit of dat zou vinden, zou aanraden als zij “er nog was.” Je oom was veel te goed, dan dat ik ooit met hem getwist zou hebben; maar als daar ooit kans op bestaan had, zou Hermine's beeld stellig tusschenbeide zijn gekomen. Dat Herman Herman heet, is natuurlijk naar haar; het sprak van zelf, toen wij een kind hadden, dat Hermine de peet zijn moest. Haar nagedachtenis was ons altijd zoo eigen.... Ja, we zijn samen “jong geweest” op haar order; we zijn het eigenlijk nog!’....
Ik had onafgebroken naar Tante Elsje zitten luisteren en kijken. Haar warm verhaal had mij het geheele kille, spookachtige ‘Spiritisme’ doen vergeten. - Zij echter dacht er aan.

{==359==} {>>pagina-aanduiding<<}

‘En, zieje, nu kan ik mij maar nooit begrijpen,’ ging ze voort na een oogenblik stilte; ‘nu kan ik mij maar nooit begrijpen, hoe die spiritisten er zoo op gesteld zijn, den omgang met hun afgestorvenen wetenschappelijk bewezen te willen hebben.’
‘Uw ééne droom is, dunkt mij, meer waard dan al de 1029 verschijningen van Miss Kate Smithfield, waarvan ze strakjes vertelden! - Dus, tante, is het nooit in u opgekomen uw droom ook voor een “verschijning” aan te zien?’
‘Wel nu nog mooier!’
‘Dus het heeft u, bijvoorbeeld, nooit gespeten, dat u dien nacht niet, bij manier van pand, een stukje van tante Hermine's kleed gevraagd hebt? Of dat u haar toen niet gauw hebt laten fotografeeren? - O neen, dat's waar, 't was nog in de dagen van de daguerriotypie!’
Tante lachte even. Maar de zaak was haar daarvoor toch eigenlijk te heilig en te ernstig.
‘Dus ook in al die jaren van uw omgang met haar nagedachtenis, zooals u het noemt, hebt u nooit gemeend op de eene of andere wijze in werkelijkheid tante Hermine te zien?’
‘Ik wist waarlijk wel beter,’ antwoordde zij vlug, en keek toen voor zich. -
Ik begon bang te worden dat ik het haar te lastig maakte met mijn vragen; maar ik wou toch, vooral met het oog op ‘het Spiritisme’, zoo gaarne precies weten hoe ik het met haar had. Vond zij mij onbescheiden, plat, vervelend....? Tot mijn geruststelling bemerkte ik dat zij slechts nadacht.
‘Ik geloof,’ hervatte zij, ‘dat men destijds nog niet zoo streng aan dat denkbeeld van werkelijkheid hechtte.

{==360==} {>>pagina-aanduiding<<}
Mij dunkt dat brengt den zoogenaamden spiritisten 't hoofd op hol, dat zij zich daaraan veel te veel gelegen laten liggen. Ik kan er nooit in komen, dat zij zich zoo beleedigd voelen, als men het een of ander aan de werking der verbeelding toeschrijft. Ik heb in mijn leven zoo dikwijls gehoord en gelezen, dat droomen slechts een spel van de verbeelding zijn, maar zonder mij daaraan te ergeren, of er mij over te bedroeven. Ik heb altijd met plezier willen gelooven, dat hetgeen mij eensklaps rust en vrede schonk, eigenlijk een gevolg was van mijn eigen gedachten, maar zonder daarom de herinnering aan mijn droom minder lief te hebben. - Ik was dan alleen maar dubbel dankbaar dat een mensch verbeelding heeft gekregen!’ voegde zij er zacht bij; en in haar oude oogen blonk een goed deel van de weelde, waarmeê Göthe indertijd

‘Der ewig-beweglichen, 
Immer neuen, 
Seltsamen Tochter Jovis, 
Seinem Schoskinde, 
Der Phantasie!’ 


zijn palmtak moet toegeworpen hebben. -
‘Dus ook u vindt het Spiritisme onzin, een dommen boel?’ besloot ik.
‘Onzin? dom? Ja, dat ook. Maar ik vind het vooral zoo leelijk! Onze gemeenschap met afwezigen behoort tot de lieflijkste, de rijkste poëzie van ons leven; is het, hoe zal ik het noemen? geen geestelijke wansmaak die door allerhande platte proefnemingen te ontwijden? Voelt men dan niet van zelf vooruit, dat poëzie geen materiaal is voor scheikundig onderzoek?’

{==361==} {>>pagina-aanduiding<<}

‘Het is alsof ze bij de wetenschap een houvast zoeken om hun verbeelding, hun smaak in toom te houden....’
‘Goede smaak houdt zich zelven wel in toom,’ antwoordde de diepgevoelende, en zoo rijk met fantazy begaafde vrouw, rustig en bescheiden.

Tante Elsje's aesthetische opvatting had mij getroffen. ‘Destijds hechtte men nog zoo streng niet aan ‘dat denkbeeld van werkelijkheid’, had zij eenvoudig-weg gezegd. Zou waarlijk het geheele Spiritisme niet een poets zijn, dien de veelbesproken hartstocht der werkelijkheid aan de stille poëzie van het gemoedsleven speelt? Onze tijd gelooft niet aan een ‘geestelijken goeden smaak’ die in staat is zich zelven te regeeren; gevoels-waarborgen hebben voor hem geene waarde; hij wil voor alle veiligheid alles wetenschappelijk geregeld hebben, ook datgene, wat altijd en altijd weder aan die regeling ontsnapt. Hij is, vrij laf voor iemand, die zooveel in zijn mars heeft, bang voor de verbeelding en versmaadt daarom haar hulp. Zij, de fantazy, in hare meest intieme heiligdommen bestookt, wordt ontstemd en verlegen; is het wonder dat zij hier en daar in haar verwarring dwaas genoeg wordt, om, op goed geluk af, ter harer verdediging, te grijpen naar het wapen der eeuw: wetenschappelijke bewijzen? - Zou Tante Elsje er geen gelijk aan hebben, dat men op dit ziekelijk verschijnsel veel meer vat heeft met aesthetische, dan met verstandelijke middelen? Mijn tante zelve, die blijkens haar geheele karakter, allen aanleg zou gehad hebben om ‘medium’ of iets dergelijks te worden, ware daarvoor, zelfs in gevaarlijke omstandigheden, ééns voor al bewaard gebleven, doordien zij dat ‘zoo leelijk’ zou gevonden hebben. De wijze weten-
{==362==} {>>pagina-aanduiding<<}
schap, indien zij er zich mee bemoeien wil, kan middelijk wel heel veel doen om de verbeelding op den goeden weg te houden en haar gezond voedsel te verschaffen enz; maar door haar omniddelijk te willen binden, belemmeren, kortwieken, verwekt zij waarlijk niets dan....

‘Waar soes-je over?’ vroeg tante, die in dien tusschentijd haar heele servies had gewasschen.
‘Over u, tante; misschien droom ik van nacht van u, en dan wordt u, op uw beurt, mijn heilige; bij levenden lijve.’
‘Komaan!’ antwoordde zij goedig, op haar gewonen vroolijken toon; en dubbel hartelijk namen wij dien avond afscheid.







{==363==} {>>pagina-aanduiding<<}

Geestelijke opwekking.

Geestelijke opwekking (Revival) door j.h. gunning jr. Amst. Höveker en Zoon, 1875.
‘Het zal mij tot groote blijdschap zijn indien men, ondanks de bedenkingen, tegen het overbrengen van een bepaalden vorm van opwekking naar ons land door mij ingebracht, toch niet miskent dat mijn doel is voor het werk dat Gods genade ook onder ons wil doen, ontvanklijke harten te bereiden.’ Zoo schrijft Gunning in de voorrede van bovengenoemde brochure, en nu ik naar aanleiding dezer brochure een en ander wensch te zeggen, wat mij op het hart ligt, weet ik niet beter dan evenzoo te beginnen: ‘het zal mij tot groote blijdschap zijn, indien men, ondanks de bedenkingen tegen deze brochure en hem die haar schreef door mij ingebracht, toch niet miskent dat mijn doel is voor de profetiën, die God uit Gunning's mond ons hooren doet, ook onder ons ontvanklijke harten te bereiden.’ Ik meen toch dat Gunning bepaaldelijk door het moderne Nederland niet genoeg wordt gewaardeerd. Nooit bijna kon ik iets van hem lezen of, hoe vreemd en Kanaänitisch zijn taal ook zij, ik voelde mij onweerstaan-
{==364==} {>>pagina-aanduiding<<}
baar gedrongen om tusschen de regels te lezen en op te merken hoe bijna al wat ik daar las mijn volkomen sympathie had. Maar dikwijls heb ik bemerkt dat het velen niet alzoo gaat, dat velen zich laten afschrikken deels door zijn plechtigen, zalvenden toon, deels door zijn afgetrokken redeneertrant veelal in stoute fantastische beeldspraak, welke meer inspanning van hen eischt dan zij er voor over hebben. En het zij verre van mij te willen beweren dat daar geen aanleiding toe bestaat.
Zoo zullen velen misschien ook deze brochure hebben ter hand genomen en welhaast weêr met zeker gevoel van malaise hebben ter zijde gelegd, al dadelijk afgeschrikt door het wanhopig plechtige begin. ‘Over de dingen die wij in deze bladzijden aanraken kan niemand waardiglijk spreken, die niet met den ontslapen profeet, dien wij in ons midden hebben gehad (Dr. Chantepie de la Saussaye) de zielsbegeerte, het gebed deelt om eeue uitstorting des Heiligen Geestes over de kerk, over hare leeraren en hoogleeraren, over koning en vaderland.’ En een weinig verder: ‘Indien gij alzoo een uitstorting des Heiligen Geestes begeert en weet wat gij daarmeê begeert, laat ons dan eerbiedig deze toestanden overwegen.’ Waarom, zoo zal menigeen denken, deze ontzettende reverentie voor die godsdienstige beweging, waarvan hij zelf zoo goed het ledige, het opgeschroefde, het onnatuurlijke opmerkt en aanwijst? Waarom zooveel komplimenten tegenover een kwaad dat hij bestrijden wil! Zeker, alle toestanden, alle gebeurtenissen op het gebied van het maatschappelijk en geestelijk leven hebben aanspraak op ‘eerbiedige overweging,’ want het zijn allen uitingen, woelingen van den menschengeest, die niet ophoudt van heimwee vervuld te zijn naar de ideale wereld.

{==365==} {>>pagina-aanduiding<<}
Maar moeten wij daarom alles altijd even plechtig behandelen? Is het ridendo dicere verum dan altijd uit den Booze? Hebben dan ook deze geestelijke opwekkingen niet haar komische zijde en heeft Gunning zelf daar geen oog voor?
Neen, zoo moeten wij, meen ik, antwoorden, Gunning heeft daar geen oog voor. Er zweeft over al wat hij zegt en schrijft iets plechtigs, iets in- den- naam- des- Vaders- en- des- Zoons- en- des Heiligen- Geestes-achtigs, dat bij hem niet onwaar en onnatuurlijk is, omdat het hem tot een tweede natuur is geworden. Hij zegt wel ook in dit boekje zeer geestige dingen en een gewoon menschenkind kan zeker zijn glimlach niet terughouden als hij hem hoort spreken over de onhebbelijkheden in vele vrome kringen aan de orde van den dag: ‘een onbescheiden en onvoorbereid stellen van intieme vragen à bout portant’ omtrent iemands zielstoestand, een behandelen van het hoogste en heiligste op gemeenzame en onkiesche wijze, een opnemen van werkzaamheden die geheel buiten den aangewezen kring liggen, bijv. evangelisatie door jonge meisjes, een werktuigelijk volgen van ieder die zich op werpt om meetings en gebeden te leiden, enz.’ Geestig en fijn wordt het individualistisch en daardoor oppervlakkig karakter der revivalprediking geteekend: ‘In haar wordt slechts aan afzonderlijke zielen gedacht die ieder voor zich moeten bekeerd worden. Is dit geschied, zoo acht zulk een zich gewoonlijk als het ware gereed: hij moet wel is waar nu ook nog heilig worden meer en meer, maar het hoofddoel is toch bereikt. Hij is nu bekeerd en heeft eigenlijk verder niets anders te doen dan alleen of in een comité voor in- of uitwendige zending nu anderen te bekeeren.’

{==366==} {>>pagina-aanduiding<<}
Geestig is ook de beschrijving van het heimelijk gevoel van onrust van vele zoogenaamd bekeerden: ‘Van waar die dringende behoefte aan openbaarheid? Die rusteloosheid om steeds den arbeid van evangelisatie en alle “christeijke werkzaamheden” openbaar te maken in “meetings” en dagbladen en tijdschriften en lijsten enz, opdat er toch geen linkerhand overbijve die niet in alle bijzonheden wete wat de rechterhand deed? Is dat uit hoogmoed? O neen, het is uit verborgen inwendige onzekerheid. Men wil bij de broeders als medewerkzaam bekend staan, want men heeft behoefte bij hen onder het getal der ware, werkzame christenen aangenomen te wezen.’ Uitnemend geestig gekozen is vooral de tekst, waarin hij deze geestelijke opwekkingen karakteriseert en caricaturiseert tevens: ze zijn ‘een brandende en lichtende kaars en gij hebt ulieden voor een korten tijd in haar licht willen verheugen.’ Maar ik ben overtuigd, dat, al dwingen deze en dergelijke opmerkingen ons een glimlach af, Gunning's wil er even ernstig en plechtig bij gebleven is. Hij wil nooit geestig zijn. Het is zijn schuld niet, dat de waarheid altijd geestig is, waar zij den schijn ontmaskert. Doch laat die plechtigheid ons niet afschrikken. Zij is bij Gunning geen gemaaktheid; hij meent het, en zoodra wij wat verder aan zijn hand afdalen in de diepte van het gemoedsleven, verleert hij ook ons langzamerhand het gekheid maken en dwingt ons zijn ernst te verstaan.
Maar dit dieper afdalen aan zijne hand durven velen blijkbaar niet aan; het schijnt hun in zijne diepten zoo nevelachtig, dat men er geen hand voor oogen zien kan, en daarom blijven zij liever wat meer op de oppervlakte, waar het heldere zonlicht schijnt en laten hem alleen afdalen.

{==367==} {>>pagina-aanduiding<<}
Tot schade van zichzelf, want de schatten die wij zoeken liggen op de oppervlakte niet verspreid; in de diepte der mijn zijn de kostbare ertsen te vinden, en het is mij altijd voorgekomen dat Gunning's mijnen zeer rijk zijn. Zoo dikwijls ik met hem ben afgedaald, heeft de schemer mij niet belet veel schoons te zien, genoeg om anderen iets te kunnen vertellen van wat ik zag. Misschien kan dit baten om ook hen er toe op te wekken, dat zij Gunning niet alleen laten trekken maar mede zich toevertrouwen aan zijn veiligheidslamp.
Die veiligheidslamp is zijn fijne beschaving en groote waarheidsliefde. Niemand kan grooter afkeer hebben dan hij van domme dweperij, van het zweren bij een onbegrepen letter, van afgodische eerbewijzen aan oude dogmata als aan zoovele stomme steenen en houten beelden. Neen, die leerstukken zijn voor hem niet stom, niet versteend. Hij bezielt ze met zijn eigen leven, hij idealiseert ze tot symbolen van eeuwige waarheid. Moge hij al op geen ander fundament willen staan dan hetwelk gelegd is door apostelen en profeten, toch ademt hij in den modernen dampkring. Moge hij liefst spreken in de taie Kanaäns, zijn gedachten zijn gegrepen uit het hart van de kinderen dezes tijds. De oppervlakkige moge hem onder de orthodoxen rekenen, hij staat ja te midden van hen, maar toch tegenover hen als de Jeremia van het orthodoxe leger, die niet ophoudt hen hun grootsten vijand in zich zelf te doen zien, in eigen geestelijken trots, in eigen algenoegzaamheid, die van geen toekomst voor den godsdienst weten wil, voordat deze onder het juk van het moderne Babel is doorgegaan. Hij moge zelf ons modernen nog de ongeloovigen noemen (hoe wenschte ik dat hij dit eens over-
{==368==} {>>pagina-aanduiding<<}
winnen kon), toch is tij in kerkelijken zin evenmin geloovig als wij, óf in ethischen zin zijn wij in beginsel geloovig als hij.
Werd hij maar beter begrepen, hij zou onder de zijnen meer nog worden gewantrouwd - en dat zou jammer zijn, want hij meent het met hen beter dan de meesten hunner het met zich zelf meenen - maar zeker onder de onzen meer worden gewaardeerd als een die, zij het dan ook onder een deksel, toch onzen Christus verkondigt. Ik althans, als ik hem hoor of lees, kan onmogelijk mijn eigen sympathetischen hartklop miskennen en daar ik hem houd voor een profeet, die behalve zijn menigvuldig profeteeren ook nu en dan in (vreemde) talen spreekt, wil ik beproeven of mij in genoegzame mate de gave der uitlegging gegeven is om voor velen, vooral voor velen onzer, duidelijk te maken wat de geest der waarheid spreekt door zijn mond.
Ik las deze brochure kort nadat ik op het zendingsfeest te Boekenrode Dr. A. Kuyper had hooren spreken over hetzelfde onderwerp. Welk verschil! Zoo onwaar, opgeschroefd, quasi-ernstig als de verheerlijking van Brighton, die uit Kuyper's grooten mond ons in geestvervoering brengen moest - maar niet bracht -, zoo eenvoudig, waar, echt-ernstig was Gunning's nuchter oordeel.
‘Niets merkwaardigers,’ zoo declameerde Kuyper, hebben wij nog beleefd, ja, merkwaardiger godsdienstige beweging is er sedert de dagen der Hervorming niet geweest dan deze opwekking te Brighton begonnen om van daar uit te gaan over de geheele christelijke wereld. Ik meende iets te weten van het leven des geestes, van geloof en bekeering, maar in de acht dagen daar doorgebracht heb ik gevoeld dat ik er nog niets van wist. Ieder die

{==369==} {>>pagina-aanduiding<<}
eenigzins met de H. Schrift bekend en dus ook in het Boek der Openbaring geen vreemdeling is, zal moeten erkennen, dat wij hier de vervulling zien van Openbaring 7, ‘de verzegeling der honderdvierenveertigduizend uit alle stammen der kinderen Israëls met het zegel des levenden Gods.’ Deze en dergelijke dingen verkondigde Dr. A. Kuyper en hij twijfelde niet of hij zou ons ook hierdoor voorbereiden op den grooten dag der toekomst die aanstaande is: ‘heft uwe oogen op naar Brighton en ziet het begin van het einde!’ Dr. Kuyper is soms in zijn geestdrift nog erg jong, indien maar niet erg gemaakt.
Van hoeveel levenswijsheid, van hoeveel gemoedservaring getuigt daartegenover de bezadigde, de inderdaad nuchtere kritiek van Gunning. ‘Van revivals spreekt men. Niet zonder reden gebruiken wij doorgaans dit Engelsche woord, want met een bepaald Engelsch verschijnsel hebben wij te doen. Het eigenaardig-nationale daarin moeten wij opmerken en het niet, met kwetsing van onze nationaliteit en historisch geworden toestanden, trachten na te volgen.’ Volkomen waar. Ik zie nog de koddige gezichten, waarmeê op het zendingsfeest te Boekenrode de vrome zielen ds. Bromet sommige van Sankey's liederen hoorden zingen. Zij begrepen wel, dat zij er niet om mochten lachen, daar het ernstig bedoeld was, maar zij vonden het toch eigenlijk meer dan belachelijk, ja, was het niet op een zendingsfeest geweest, ergerlijk zelfs. Geen wonder, zij, kinderen van onzen deftigen gereformeerden cultus, waar het gezang slechts geduld wordt als een langgerekte lamentatie, waarin Koning David zeker nooit de maat voor zijn heiligen dans zou kunnen terugvinden!
‘In Amerika en Engeland, zoo gaat G. voort, doen de

{==370==} {>>pagina-aanduiding<<}
opgenoemde dingen schier geen kwaad, omdat zij daar uit de eigenaardigheid van het krachtig volksleven voortkomen en alzoo meer waar, natuurlijk en oorspronkelijk zijn.’ Let wel: schier geen kwaad, dus toch kwaad. Ja, zeker, want ‘doorgaands werken zij op den duur weinig uit.’ ‘Blijvende vruchten zijn (schier) alleen van dieper gegronde oorzaken te wachten. Al wat een grooten, beslissenden invloed toont op de geschiedenis der menschheid, heeft niet als deze Revivals een breede oppervlakte en snelle uitbreiding om daarna smal en weinig beduidend te eindigen, maar het begint integendeel klein, stil en eenvoudig.’
In het begin onzer jaartelling ging door het Joodsche land de mare dat een profeet was opgestaan, die woorden gaf aan aller wensch, die wel als Elia tot algemeene boete en bekeering opriep, maar slechts om daardoor de komst van het koninkrijk Gods te verhaasten en alvast door zijn doop een kern van geloovigen te vergaderen, welke de eerste burgers zouden zijn in het Godsrijk. Overal werd van hem gesproken: dat was nog weder eens een echte profeet, met den ouderwetschen profetenmantel om de lendenen, met zijn trotsche houding en aangrijpende taal! Alles stroomde toe om hem te hooren en van hem gedoopt te worden. Zelfs vele aanzienlijken uit Jeruzalem konden hun nieuwsgierigheid niet meer bedwingen. Het scheen alsof zich een nieuw tijdvak in de geschiedenis opende! En wat is er van deze beweging geworden? Velen zijn door hem meer ontvankelijk geworden voor Jezus' prediking. Jezus zelf had voor de ontwikkeling van zijn Messiasbewustzijn misschien veel aan hem te danken. Maar die beweging zelve, wat is er van haar geworden? ‘Johannes was een lichtende en brandende kaars en gij hebt u voor een korten tijd in zijn

{==371==} {>>pagina-aanduiding<<}
licht willen verheugen.’ Ja, voor een korten tijd slechts, want als een kaars is ook dit alles uitgegaan.
Ook van Jezus ging groot gerucht uit, maar hij zelf deed al wat hij kon om opwinding en overspanning tegen te gaan. Waar zijn persoon overdreven verwachtingen wekte, trok hij zich dadelijk terug. Waar velen hem dwepend aanhingen, stelde hij zijn eischen zoo zwaar, dat velen heengingen. En hij weerhield ze nooit. Toen hij stierf hadden hem allen verlaten. Toch geloofde hij dat zijn werk niet ijdel was, dat hij een nieuw, een levend beginsel had nedergelegd in den boezem der menschheid, dat hij een zaadkorrel had gezaaid op den akker der wereld, die kiemen en groeien zou. Hij heeft niet vergeefs geloofd. Dit zaadje is een boom geworden, waarin de vogelen des hemels nestelen.
Zoo komt nog het koninkrijk Gods, maar alleen daar waar het groeit, waar het zich langzaam en natuurlijk ontwikkelt door levensopenbaring en levensmededeeling, door den zedelijken invloed van mensch op mensch. Zij die gelooven haasten niet, drijven niet, dwepen niet, maar zaaien ijverig en rustig voort, vast overtuigd dat te zijner tijd ook de dag des oogstes zal aanlichten.
Of dan deze geestelijke beweging geenerlei waarde heeft? Ja, een zeer groote, zegt Gr. en hij heeft gelijk, al moest hij misschien liever van beteekenis dan van waarde spreken. Haar groote beteekenis haar negatieve waarde, ligt hierin dat zij ‘de diep gevoelde behoefte openbaart aan hooger geestelijk leven.’ Het is een beteekenis, een waarde, die deze geestelijke opwekking gemeen heeft met elk ander verschijnsel op geestelijk gebied. Of spreekt niet van deze zelfde behoefte de schets die in Hamerlings

{==372==} {>>pagina-aanduiding<<}
‘Doodzonden’ van ons geslacht gegeven wordt (zie pag. 108 van dezen jaargang):

Wel schijnen de menschen 
te jagen, te rennen, 
te grijpen, te dringen 
naar goed en geluk. 
Toch ligt op den bodem 
in 't diepste der zielen 
van de kindren der eeuw 
een moeheid, 
een peillooze moeheid, 
een matheid en zatheid, 
een last van verveling? 


Getuigt niet van diezelfde behoefte ook de filosofie van het pessimisme, die tragische poging om door wetenschappelijke systematiseering van het ongeloof het ongeloof zelf te rechtvaardigen, deze nieuwe slag, waarmede de arme menschheid tegen de prikkels van het geloof zich de verzenen te bloede slaat? Wordt deze behoefte niet gepredikt door den gedurigen aanwas van het R. Katholicisme en van de domme orthodoxie, niettegenstaande het vroom gemoed even hartgrondig als het gezond verstand deze beiden geoordeeld en veroordeeld heeft? Ach, de naar hooger leven dorstende menschenziel kan het niet uithouden in de verlichte, maar koude wereld en offert, waar zij geen zout in zich zelve heeft, liever haar gezond verstand dan haar innerlijken vrede op. Dezelfde beteekenis nu hebben, van dezelfde behoefte aan hooger leven getuigen ook deze opwekkingen. Ja, het is merkwaardig, hoe zelfs in het leger van hen die met het ‘daar staat geschreven’ den twijfel bekampen, de vijand is binnengedrongen, de twijfelzucht

{==373==} {>>pagina-aanduiding<<}
om zich heengrijpt, zoodat zij met koortsige gejaagdheid door telkens nieuwe opwekkingen de onrust van hun hart trachten te verdrijven, de innerlijke verzekerdheid, die ook zij missen, zich trachten op te dringen.
‘Verootmoedigend is zelfs de onrustige beweging, de opspraak die deze revivals maken.’ Ja, wel verootmoedigend: gij geloovigen, gij staat immers op het fondament dat gelegd is? Er behoeft immers geen nieuw fondament gelegd te worden? Wat maakt gij elkaar dan de hoofden op hol, alsof het heil nu eerst uit Brighton daagde? Gij hebt toch geen nieuwen Christus verwacht, zoodat gij nu in Moody of Sankey ziet dengene, die komen zoude? O gij geloovigen, wat zijt gij ongeloovig! Waarom bouwt gij niet rustig voort op het oude, beproefde fondament. Gij weet immers dat

het vast gebouw van Zijne gunstbewijzen 
naar Zijn gemaakt bestek in eeuwigheid zal rijzen? 


Gij ook voelt zeer levendig de behoefte aan hooger geestelijk leven. Velen uwer meenen het ledige in hun geesteloos bestaan te zullen kunnen aanvullen door allerlei geestelijke opwekkingen, ‘door het tot ons overkomen van Moody, Sankey en Pearsall Smith en Lord S. en prediker T. en revivalist Z., alsof in hen, in hunne werkzaamheid en niet in den Heer zelven de kracht lage.’ Met kwalijk verborgen onrust wordt nu deze, dan gene prediking gevolgd, nu op een avondmaalsviering, dan op een zendingsfeest gestaard, als een soort van geestelijke vermaken worden deze dingen nagejaagd, om alzoo te verkrijgen de innerlijke verzekerdheid des heils. Maar vergeefs. Zij die zich alzoo willen verheugen in deze kaarslichten, ontdek-
{==374==} {>>pagina-aanduiding<<}
ken telkens dat het maar is voor een korten tijd - dat kaarsen uitgaan.
Op de overspanning volgt verslapping, soms geheele verstomping van het gevoel, een snaar, die zich eindelijk niet meer laat spannen. Daaraan is het te wijten dat sommigen een afkeer hebben gekregen van alle vroomheid, een schrik van het woord bekeering zelfs, omdat zij wanen zelven er al de ijdelheid van te hebben ervaren. Maar wat was het geval? Bij al die sterke gevoelsaandoening bleef het gemoed, de wil onveranderd, men zocht van buiten af wat alleen van binnen uit komen kan en toen men het alzoo niet vond eindigde men met niet meer te zoeken. Dezelfde indrukken kunnen ons dan alleen blijven boeien als zij worden omgezet in daden. De dingen des geestelijken levens hebben en houden onze belangstelling slechts op deze voorwaarde, dat zij ook leven in ons werken.
Niets echter kan leven wat gemaakt is en er is in deze geestelijke opwekkingen een groot deel gemaaktheid. Dr. Kuyper was vol bewondering over de ordelijke wijze, waarop te Brighton de zielen werden bewerkt (sic!). Maar G. voelt dat deze geestelijke fabrieken nooit recht gezonde zielen kunnen afleveren, omdat ‘in het geestelijke niets gemaakt (of bewerkt) kan worden, ook niet door welmeenenden aandrang of haast, daar al wat waarlijk leeft naar Gods ordening groeit uit het zaad.’ ‘Men zegt: Moody en Sankey leggen den grond, roepen de wereldlingen tot bekeering; dan bouwt Pearsall Smith op dien grond verder, de reeds bekeerden tot heiligmaking noodigende. Maar dit is een zeer uitwendige, onschriftuurlijke opvatting van “bekeering” - of liever een verwarring van haar met “opwekking.” Die zich in den Heiland alleen verlost, maar niet geheiligd

{==375==} {>>pagina-aanduiding<<}
weten, zij mogen opgewekt zijn, bekeerd zijn ze niet.’ Van daar hun blijvende onrust: ieder, die van dit water drinkt, zal wederom dorsten.
Neen, van opwekking is weinig heil te wachten. Bekeering hebben wij noodig. ‘Opwekking is het hemelsch gezicht, waarvan Paulus tot Agrippa sprak (waarin hem zijn nieuwe levensroeping klaar voor oogen werd gesteld), maar bekeering is de het gansche leven door volgehouden gehoorzaamheid, welke diezelfde Paulus aldaar zegt aan dat hemelsche gezicht betoond te hebben.’ Bekeering is de toewijding aan den Heilige van geheel ons bestaan, de vaste wil om met al ons denken, streven en doen te staan in dienst van het ware, het schoone, het goede, de voortdurende openbaring onzer innigste overtuiging dat het goed is nabij God te zijn en wij het dus nergens goed kunnen hebben waar Hij niet is.
Dit hebben wij, dit heeft ons geslacht broodnoodig en het is waarlijk niet zonder oorzaak, dat allen die het wel meenen met de menschheid bidden om een krachtige werking des H. Geestes. Wat staat echter de verhooring dier bede in den weg? Vooreerst dit, zegt G. ‘De groote waarheid dat de Heilige Geest sedert den eersten Pinksterdag in de gemeente is, dat Hij, hoe ook onder ons tegengestaan, uitgebluscht en verloochend, evenwel toch met Zijn almachtige werking onder ons blijft en in de gemeente woont, is ons geheel vreemd geworden.’
Ik waag het deze woorden een weinig ruimer op te vatten, opdat G.'s groote waarheid waarheid voor ons allen zou kunnen worden. Niet slechts in de gemeente, maar in de menschheid, niet sedert den eersten Pinksterdag, maar sedert het menschenkind door den goddelijken adem werd

{==376==} {>>pagina-aanduiding<<}
aangeblazen, is de Heilige Geest onder ons. Nu gaan wij van heeler harte met G. mede en zeggen: wat ons geslacht ontbreekt, is het geloof in den H. Geest, d.i. het geloof in den adel der menschelijke natuur. Dan toch zou men gevoelen dat het geen vroomheid heeten mag, die het heil steeds van boven af en van buiten af wacht en met eene bij zulk een onstuimig verlangen weinig passende lijdzaamheid zit te verbeiden, wanneer toch eindelijk het nieuw Jeruzalem uit de lucht zal komen vallen. Deze wereldverachting is ongeloof, ongeloof in dien geest Gods, die hoe ook in de wereld teruggedrongen en weerstreefd, toch overal en telkens weer zijn machtige werking gevoelen doet. En dit ongeloof komt alleen uit geestelijke traagheid voort, uit gebrek aan energie, aan zedelijke kracht. Vaste en heilige wilskracht, zedelijke inspanning alleen kan ons het geloof doen herwinnen. Zij alleen kan ons geslacht bevrijden van

die peillooze moeheid, 
die matheid en zatheid, 
dien last van verveling. 


Niet tegen het ongeloof, maar tegen de geestelijke traagheid, die er de moeder van is, zij allereerst ons zwaard gewet. Is zij overwonnen dan schamen wij ons, dat wij zoo vaak hartroerend gebeden hebben: Kom, Heilige Geest, daal neder uit uwen hoogen hemel en herschep ons geslacht door uwe wondermacht! Want het goddelijk antwoord klinkt ons tegen: dit boos en overspelig geslacht vraagt een teeken, maar hun zal geen ander teeken gegeven worden dan dat van Jona de profeet! Het eeuwig wonder is gegeven in dien adem Gods, die het leven is van ons leven, in dien

{==377==} {>>pagina-aanduiding<<}
geheimen drang ten goede, die wij wel kunnen weerstaan maar niet kunnen loochenen. Zing de menschheid niet langer in slaap met uw eentonig lamenteeren om een uitstorting des Heiligen Geestes, schud liever haar wakker door de kracht die van u uitgaat; doe haar verstaan de profetie die leeft in uw hart, dat het godsrijk komt omdat het er is, omdat het leeft - zij het ook sluimert - in elk menschenhart. Leer haar in zich zelve gelooven, dan zal zij ook in God gelooven. Dan heeft het onrustig woelen, het koortsig jagen, het ongeduldig kermen en klagen een einde; dan keert de mensch terug tot den rustigen arbeid, tot het ernstig streven, tot het ijverig zoeken van hem die weet dat hij vinden zal wat hij zocht, die met vroolijken moed durft blijven zoeken omdat hij gevonden heeft.
Hiermede staat een andere uitdrukking van G. in nauw verband een uitdrukking, die vooral niet minder vertolking, uitlegging noodig heeft. Hij verwijt vele vromen, dat zij door hun zoeken naar het vreemde, het uitheemsche, door hun verachten van het natuurlijke, het historisch gewordene, eene bedenkelijke revolutionaire neiging openbaren. ‘Zij ontkennen de natuurlijke ordeningen Gods. In den grond ontkennen zij, dat wat de Zoon doet in het werk des Vaders gegrond is, en erkennen dus de heilige Drieeenheid slechts als leerstuk, niet als werkelijkheid.’
Laat niemand nu schrikken van deze verborgenheden en vooral niet verdrietig de lezing of deze nalezing van G.'s brochure hier staken met den uitroep: mijn hemel! welk redelijk mensch spreekt nu nog van de heilige Drieëenheid? want ik maak mij sterk u te doen zien, niet alleen dat hier gedachten worden geuit, ja in een vorm die de onze niet meer is, waaraan wij zelfs niet zonder ons eenig ge-
{==378==} {>>pagina-aanduiding<<}
weld aan te doen weer wennen kunnen, maar toch gedachten, zoo waar, zoozeer naar de eischen onzes tijds, dat allen er een schat van leering en van geloofsversterking uit putten kunnen, maar ook... dat inderdaad niets ons verhindert in deze heilige Drieëenheid met G. te gelooven. Wat toch bedoelt hij? God, de vader, is hem God, gelijk ook wij ons Hem voorstellen als verheven hoven al het bestaande, boven al het wisselende, de eeuwige, de Alpha en de Omega. God, de H. Geest, is hem God gelijk ook wij ons Hem voorstellen als levende en werkende met Zijn kracht in al wat leeft, in de natuurlijke, maar vooral in de zedelijke en geestelijke wereld, in den mensch. En God, de Zoon, is hem die menschheid zelve, niet zooals zij is, maar zooals zij worden moet, zooals zij in het Christusideaal ons tegenschittert, de wordende Godszoon. Zoo wordt het leerstuk der drieëenheid de heiligste door het geloof gegrepen profetie van de eenheid van God en mensch, gelijk ze in God's plan is besloten en door het Christendom aan het licht gebracht, en de vervulling dier profetie is de oplossing van het groote wereldprobleem, wanneer Hij zal zijn alles in allen.
Wat heeft nu deze heilige Drieëenheid ons te zeggen? Wederom dezelfde groote waarheid, die G. ons straks herinnerd heeft. Bestaat het geloof juist in deze erkenning van de menschheid als den geroepen, als den wordenden ‘Godszoon,’ dan hebben wij dus allerminst het heil, de verlossing, van buiten af te zoeken maar van binnen uit; dan eeren wij in de gemeente, in de godsdienstige kern der menschheid het ‘wordende lichaam van Christus, het komende, kiemende Godsrijk.’ Deze groote waarheid wordt vergeten door allen die revolutie hooger stellen dan evo-
{==379==} {>>pagina-aanduiding<<}
lutie, die ten hemel opzien om teekenen en wonderen, in plaats van in rustigen ijver aan te wenden de kracht waarover ook zij beschikken kunnen.
En het zij verre van mij hierbij alleen aan de orthodoxie te denken, neen, hier wordt de vinger gelegd op een wondeplek, waaraan ons geheele geslacht lijdende is. Veel te veel past op ons allen het door G. geestig gekozen beeld van ‘den logeergast, die gaat waar hij het goed heeft, die alleen de aangename en gezellige samenkomsten, welke de hoogtepunten van het huiselijk leven zijn, bijwoont, terwijl hij de zorgen en den arbeid en het overleg omtrent de dagelijksche behoeften en nooden aan de huisgenooten overlaat en, zoo men hem mede daarin wil betrekken en tot hem zeggen: “gij geniet met ons, het ware billijk dat gij nu ook uw deel in ons lijden en strijden droegt,” elders gaat logeeren, gaat waar hij het goed heeft.’ Wij allen vergeten dikwijls, dat wij niet bij de menschheid uit logeeren zijn, maar allen mede behooren tot dat groote gezin. Nooit en nergens kunnen wij het goed hebben, waar zij het niet goed heeft.
Wat zou het bijv. op kerkelijk gebied haten of wij de kerk al verlieten (altijd zoolang de kerk ons niet tot zonde dwingt, ons niet verhindert ons zelf te zijn en aan ons geweten te gehoorzamen) en een vrije vereeniging stichten of naar een ander kerkgenootschap overgingen, waar wij ‘het goed hadden,’ indien daardoor de groote menigte toch in het oude kerkverband bekneld bleef en te meer in haar vrije ontwikkeling werd belemmerd, nu wij er niet meer waren om het aantrekken der banden te helpen tegenhouden? Of wat zal het baten of wij al prachtige maatregelen van elders ovememen tot bevordering van volksheil en

{==380==} {>>pagina-aanduiding<<}
volksontwikkeling? Zoo deze niet wortelen in ons volksleven wacht hun nooit anders dan een kwijnend bestaan. Wij kunnen geen andere toestanden verkrijgen, zoolang de menschen dezelfde blijven. Niet op verbeterde inrichtingen en reglementen en wetten en maatregelen komt het aan, maar op de verbreiding van beginselen. En dit kan alleen geschieden door zelven ze te openbaren in hun heilrijke vrucht, door persoonlijken, zedelijken invloed. Daaraan alzoo zij ons streven gewijd; in der menschen nooden niet alleen, ook in hun vooroordeelen, in hun bekrompenheid, in hun zedelijke zwakheid, in hun ongeloof hebben wij in te gaan, hun zonden moeten wij mede dragen, zal het ons mogelijk zijn er iets van weg te nemen. Meenen wij in eenig opzicht de menschheid of althans een deel der menschen vooruit te zijn, dan mogen wij ons niet hooghartig van hen afscheiden; alleen door ons zelf hun te wijden, te geven, kunnen wij aan de spits en hun tot zegen blijven. Wie de menschheid veracht, veracht zich zelf. Wie in egoïstische vroomheid slechts zich zelf tracht te bergen, slechts denkt aan het heil zijner eigene ziel en God dankende dat hij niet is als de andere menschen den band vergeet, die hem aan die andere menschen bindt, hij mist wat hij niet missen kan, den zedelijken steun der gemeenschap, de troost van het samen lijden, de geestdrift van den gemeenschappelijken strijd, de blijdschap der onderlinge liefde, hij mist bovenal de kalme, de zalige verzekerdheid des heils. Want niemand kan op den duur zich zelf als een godszoon aanmerken, die niet heeft leeren gelooven in den Zoon Gods, d.w.z. die niet de oogen geopend heeft voor - en toen ook voor zich zelf aanvaard heeft - het reine menschenideaal, gelijk het door den grooten menschenzoon in aller harten wordt gewekt.

{==381==} {>>pagina-aanduiding<<}

Nog eens drukt G. op zijne wijze dezelfde gedachte uit in deze woorden: ‘Niet genoeg treedt op den voorgrond de zalige waarheid der toekomst van Jezus Christus. Deze verwachting is niet fondamenteel, alles bezielend gelijk zij behoort te zijn.’ Hetwelk is overgezet zijnde - of neen, laat mij voorzichtig zijn, want het valt zeer te betwijfelen of G. zelf mijne vertolkingen voor echt zou kunnen erkennen - liever dan: hetwelk is overgebracht in onzen gedachtenkring voor ons wederom deze waarheid bevat. Niet genoeg is ons oog geopend om in de gebrekkige werkelijkheid reeds het ideaal te zien doorschemeren, niet genoeg sluiten wij die daarnaar streven ons bij elkander aan. Wij hebben te veel oog voor hetgeen ons verdeelt, te weinig voor hetgeen ons vereenigt. Zoo wij meer elkander trachtten te steunen en te dragen, zouden wij ook meer door elkaar gesteund en gedragen worden. Hoe meer wij ons bewust worden dat ons levensideaal ontleend is aan het reine menschenideaal, gelijk het in Jezus en in alle vromen van alle tijden leefde, te minder zullen onze moed en geestdrift afhankelijk zijn van de slingeringen van ons eigen gemoedsleven of in G.'s taal uitgedrukt, te meer steunt en sterkt ons ‘de machtige troost der eeuwige verkiezing.’
Zeer naïef dunkt mij de volgende noot door G. hierbij gevoegd. ‘Vele jaren geleden recenseerde de kundige (moderne) hoogleeraar Van Gilse eenige werken van Da Costa in het tijdschrift de Gids. Hij prees Da Costa daarin dat hij, eenmaal den Bijbel als Gods woord eerende, nu ook de toekomst van Christus met gloed verkondigde. Deze leer toch, zeide de hoogleeraar, ofschoon voor ons modernen eene ongerijmdheid, wordt schier op elke blad-
{==382==} {>>pagina-aanduiding<<}
zijde der Schrift verkondigd, zoodat het eene groote lichtzinnigheid is, haar voorbij te gaan en dan toch te beweren dat men een bijbelgeloovig christen is.’
Als wij hier niet te doen hadden met een man, wiens eerlijkheid boven alle bedenking verheven is, zouden wij hier moeten denken aan een onwaardig spel met woorden. Of hoe? Zou Prof. van Gilse ook dit alzoo geïdealiseerde geloof in de toekomst van Christus als eene ongerijmdheid hebben verworpen? Ik ben overtuigd dat hij het even hartelijk heeft omhelsd als wij allen dat willen doen. Maar wat was voor hem en is voor ons allen eene ongerijmdheid? De toekomst van Christus, gelijk die verwacht werd in den eersten Christentijd, gelijk die ook niet zelden in Da Costa's profetiën plaats vindt als een mechanisch te voorschijn tredend verschijnsel buiten het natuurlijk verband der dingen om, als een plotseling komen van Christus op de wolken om te oordeelen de levenden en de dooden. Het is zeker, dat Da Costa die meer dichter dan denker was het gebrekkige dezer voorstelling nooit heeft gevoeld, maar G. voelt het wel degelijk en, zich aansluitende aan Paulus' beeldspraak van de gemeente als het lichaam van Christus, wordt bij hem diens toekomst niets anders dan de geleidelijke, natuurlijke ontwikkeling van dat lichaam tot mannelijken wasdom.
Ik weet niet in hoever wij recht hebben zulke gansch andere opvattingen toch met den ouden naam te blijven bestempelen. Zeker is het dat wij daardoor telkens gevaar loopen van te worden misverstaan, dat G. bijv. daardoor zelfs bij zeer bekrompen orthodoxen als geestverwant wordt aangemerkt en door vele vrome modernen niet als zoodanig

{==383==} {>>pagina-aanduiding<<}
wordt gewaardeerd. Hij zelf zou misschien zeggen: ‘dit is nu juist de toepassing van hetgeen gij zelf als waarheid hebt erkend, het is de vrucht der gedachten door mij in het leerstuk der drieëenheid en der toekomst van Christus neêrgelegd. Christus is mij het ideaal, de prototype der geheiligde menschheid, van de levende gemeente, van den wordenden Godszoon. Ik moet dus, wil ik met de gemeente opgroeien en mededienstbaar zijn aan haar wasdom, mij niet boven of buiten haar stellen, ik moet tot haar ingaan, niet tegennatuurlijk willen ingrijpen, maar langs natuurlijken weg tot ontwikkeling brengen het goddelijke, het eeuwig ware dat reeds haar erfdeel is en door elk volgend geslacht met winst moet worden verrijkt. Daarom neem ik ook haar belijdenis over, maar schroom niet die belijdenis door mijne wetenschap te verhelderen, door mijn gemoedsleven rijker inhoud te geven, door mijne fantasie in heerlijke beeldspraak om te zetten. Heeft niet Jezus evenzoo gedaan met de belijdenis zijner tijdgenooten? Was zijn koningrijk der hemelen niet een gansch ander dan dat van zijn tijd? Toch heeft hij niet geaarzeld den ouden naam te behouden, hij die niet gekomen was om te ontbinden maar om te vervullen. Waarom, indien gij dit geloof in de toekomst van Christus deelt, wilt gij het niet evenzoo belijden en het noemen met den ouden naam die van den aanvang af der gemeente als de heiligste profetie, als de heerlijkste vertroosting in de ooren klonk?’
Ik zou antwoorden: omdat ik aan dien ouden naam ontgroeid ben en werk in een kring die er evenzeer aan ontwassen is als ik, zoodat ik er niet toe terug kan keeren zonder aan de oprechtheid te kort te doen en er niet toe behoef terug te keeren, omdat het mijn kring als een

{==384==} {>>pagina-aanduiding<<}
nieuwe en vreemde klank zou zijn, waaronder men heel iets anders verstond dan ik er meê zeggen wilde.
Ik kan mij klaar begrijpen dat, waar onze ontwikkeling geleidelijk, zonder schokken en tegenstellingen voortgaat, wij schijnbaar dezelfde dingen blijven zeggen terwijl zij echter onmerkbaar met ons vergroeid zijn en steeds dieper zin hebben verkregen, zoodat men zich zelf nauwlijks bewust is dat men niet altijd bij dezelfde uitdrukkingen aan dezelfde dingen gedacht heeft en nu aan die uitdrukkingen zich hecht, omdat zij een ouden, bekenden en steeds heiligen klank voor ons hebben. Maar de ontwikkeling der godsdienstige menschheid gaat over het geheel niet zoo geleidelijk en heeft bepaaldelijk in onzen tijd groote schokken gekregen. Voor velen is het oude gebouw nagenoeg geheel omver gehaald. Nu is het voor de vastheid van het nieuwe gebouw niet wenschelijk de oude brokken op te zoeken en zoo goed mogelijk weer in elkaar te lijmen, neen, sla ze vrij uiteen, maar zoek er de goede bouwsteenen uit en voeg ze samen met nieuw cement voor den nieuwen bouw. Hoeveel wij ook te danken hebben aan de taal der oude christenheid, niet altijd kan zij de taal van den godsdienst, allerminst die der theologie blijven. De straf dier behoudzucht is onklaarheid en misverstand of doodende letterdienst. De nieuwe wijn heeft telkens nieuwe lederen zakken noodig, zal de kostbare voorraad niet verloren gaan. Wel zeer zekerlijk hebben wij dankbaar te leeren van het voorgeslacht en ons te voeden met de vroomheid der vaderen, maar zullen wij die frisch, levend en levenwekkend kunnen overleveren aan het nieuwe geslacht dat na ons komt, dan moeten wij haar ook weten te hullen in onze vormen en verkondigen in onze eigene taal.

{==385==} {>>pagina-aanduiding<<}

Daarom wil ik ook, al kan ik G.'s termen niet overnemen, toch dankbaar in mij opnemen de waarheid die door zijn gesublimeerd geloof in de toekomst van Christus ons gepredikt wordt, deze namelijk, dat wij in ons revolutionair streven om het betere te verkrijgen, veel te veel de betrekkelijke waarde van het goede voorbijzien, hetwelk slechts ontwikkeling noodig heeft om het betere te worden. Ons individualisme verdeelt ons, ons streven naar zelfstandigheid bedreigt ons met eenzelvigheid. Wij hebben aaneensluiting noodig, vooral zij allen die zich den naam van geloovigen niet schamen willen, die den godsdienst erkennen als de ziel van ons geheele bestaan, als het leven van ons leven. Het gemeenschapsgevoel moet worden versterkt, het gemeenteleven opgewekt. Of dit nog mogelijk zal zijn in de oude kerkelijke vormen, of ons geslacht niet aan deze te veel ontgroeit om er zich ooit weer behagelijk in te kunnen voelen, dit weet ik niet, dit kan alleen de toekomst leeren, maar zeker is, in welken vorm dan ook, aaneensluiting onmisbaar van allen, die in een gezond, krachtig idealisme het hoogste goed der menschheid zien. Tegen de aanvechtingen van den twijfel zijn wij moeilijk bestand als wij allen op ons zelven blijven staan en dus met de ebbe en den vloed van ons eigen gemoedsleven op en neêr gaan. De verwerping van het uitwendig gezag legt ons de verplichting der zelfgenoegzaamheid niet op; neen, nog behoudt het zedelijk gezag eene voor ons onmisbare kracht. Eerst waar wij de heilige roeping en het ideaal der menschheid hebben aanvaard als de profetie, neergelegd in het hart van alle vromen, van alle beteren dan wij, eerst dan zal ook ons zelf de moed niet ontzinken, want wij worden dan gesteund en gedragen door het zedelijk

{==386==} {>>pagina-aanduiding<<}
gezag niet van enkelen, maar van duizenden en tienduizenden, en daaronder van de besten en edelsten van ons geslacht, wij worden dan staande gehouden door het machtig: ‘daar zij licht!’ dat uit elk tijdvak van de geschiedenis der menschheid ons tegenklinkt.
Maar wat is dan nu de roeping dier gemeente, onze roeping dus in onzen tijd? Waarheen moet zich ons wenschen en zoeken uitstrekken? Waarop moet ons streven zijn gericht? wij begeeren een hooger geestelijk leven, maar hoe en waarin moet zich dat dan openbaren? Laat ons ten slotte ook nog G.'s antwoord op deze vragen hooren, zoo uitnemend geschikt om ons hem te doen waardeeren; wij keeren daarmeê tevens terug tot ons punt van uitgang, waarvan wij trouwens slechts schijnbaar zijn afgedwaald.
‘Het baat niet dat wij vaag en in het algemeen hopen op “meer leven, meer krachtige vroomheid; meer beslistheid om God te dienen of iets dergelijks.” Wij moeten een juist inzicht hebben in onze behoeften, ten einde niet maar in het wilde te vragen maar duidelijk bepaald. Weten wij wat de H. Geest in onze dagen, ook onder ons, werkelijk doet, opdat wij ons aan zijn werk aansluiten mogen? De heilige geest leert in onze dagen de gemeente, dat de haar toevertrouwde waarheid een leven is. Dat de van God gegeven en dus bovennatuurlijke levensmededeeling tevens in de hoogste mate menschelijk is, omdat de mensch zelf boven de natuur verheven staat. Dat derhalve die waarheid te belijden in onze dagen beteekent: de maatschappij in haar duizendvormig woelen, de wetenschap in haar hoogst belangrijke vorderingen, het zwoegend en overal nieuwe banen zoekend streven der kinderen dezes

{==387==} {>>pagina-aanduiding<<}
tijds niet verachten, maar daarin in te gaan in het besef dat Jezus Christus de koning is aller eeuwen, ook dezer negentiende eeuw. - Wij moeten ons onvoorwaardelijk den Heer overgeven en daaruit kracht putten om ons uit den tijd waarin wij leven niet terug te trekken in angstvallig piëtisme en ons te wachten voor de zonde van om de goddelooze gestalte van den tijdgeest den Geest des tijds, die de geest des Heeren is, voorbij te zien. Een geloof is ons noodig, dat de diepten der wetenschap niet schuwt en voor de hoogte van de taak der brandende, zichzelf overgevende liefde niet terugdeinst. Een geloof dat in vast vertrouwen op de toekomst des Heeren, van zijn overwinning zeker is en daarom deze wereld liefheeft, voor zoover zij de sporen des scheppenden woords in zich draagt.’
Gulden woorden! och dat ze in alle godsdienstige kringen werden gehoord en weerklank vonden in alle vrome harten! Als de godsdienst overal deze taal sprak, al zijn belijders deze richting aanwees, hij zou niet langer als banneling omzwerven buiten de beschaafde wereld, als verschoppeling worden behandeld in zoo menigen wetenschappelijken kring, de eerezetel zou hem worden ingeruimd, die hem toekomt als aan de ziel van alle waarachtige beschaving en wetenschap.
Hoe is de godsdienst toch zoo in verval geraakt?
De groote vorderingen der wetenschap, de heerlijke ontdekkingen op het gebied van nijverheid en kunst hadden de hoofden en harten zóó vervuld, in zulk een spanning gebracht, het kostte de menschen zooveel geestesarbeid zich die nieuwe schatten toe te eigenen, zooveel inspanning ze veelzijdig toe te passen en er al de winst uit te trekken die men er zich terecht van beloofde, dat men voor een

{==388==} {>>pagina-aanduiding<<}
tijd aan geen ander geestelijk voedsel behoefte gevoelde. Dit maakte de geesten wakker, dit hield ze bezig, dit spande telkens meer de verwachting, dit opende telkens nieuwe uitzichten. Dit deed op al het aardsche een zoo nieuw en schoon licht vallen, dat men het zoeken naar het hemelsche er bij vergat. Doch het was slechts voor een tijd. Ook dit weten bleek weldra verre van alwetend, ook dit kennen bleef beperkt en niets wat half of gebrekkig is kan het menschenhart duurzaam vervullen: alleen in aanbidding wordt 's menschen diepste behoefte bevredigd.
Zoo ontwaakte weer hier en daar de godsdienstige behoefte, maar toen men nu weer naar dien godsdienst omzag, waarboven men zich reeds verheven had gewaand, bleek deze in ontwikkeling te zijn achtergebleven en op allerlei punten in strijd te zijn met de jongste en grootste vondsten der wetenschap. Toen keerden velen hem met bewustheid den rug toe als geheel verouderd en de aandacht van den modernen menschenzoon onwaard. En de godsdienst of liever de kerk die hem vertegenwoordigde, week op haar beurt zoo ver mogelijk terug, schuw voor een wetenschap en verlichting, die haar verachtten, zoodat zij in haar halfdonker slechts voor duisterlingen een toevlucht bleef. Daarop ontstond een nieuwe beweging die den godsdienst trachtte te verlossen uit de kluisters der lichtschuwe kerk, die den moed had hem te plaatsen in het volle licht der wetenschap en daarbij telkens beter ontdekte, dat hij dit licht niet alleen verdragen kon en hoe langer zoo heerlijker glans verkreeg, maar zelfs van zijn schijnsel op de wetenschap terugwierp en haar nieuwe gloed en bezieling schonk.
Krachtig weerklonk nu de prediking: de godsdienst bestaat niet in verouderde leerstukken, hij zetelt niet in een

{==389==} {>>pagina-aanduiding<<}
bekrompen hoofd, maar in een ruim hart, in het leven; in het heilig en heerlijk liefdeleven openbaart hij zijn waarheid. Hij eischt geen wereldverachting, hij is niet bang voor wetenschap. Zelf licht begroet hij alle licht als helper en bondgenoot. Uit den boezem der menschheid voortgesproten als de profetie der eenheid van God en mensch, verwacht hij de vervulling dier profetie langs denzelfden weg, niet door bovennatuurlijke mededeeling van het goddelijke, maar door natuurlijke ontwikkeling, door heiliging van al het menschelijke.
‘Maar dit is juist het bovennatuurlijke,’ zegt G., ‘daar ook de mensch zelf staat boven de natuur.’ Wij gunnen hem het woord en hebben niet den minsten lust er op nieuw over te gaan kibbelen: het bovennatuurlijke in de beteekenis van het bovenzinnelijke hebben ook wij nimmer verworpen. Of is het hem wellicht om meer dan het woord te doen? Wil hij daarmede misschien uitdrukken dat de geestelijke mensch zoo lijnrecht tegenover den zinnelijken, staat, dat slechts een wonderdaad Gods, eene ‘bovennatuurlijke levensmededeeling’ uit den laatste den eerste kan te voorschijn brengen? Zou hij daarbij dan geheel het relatief verschil miskennen tusschen den zondigen en den geheiligden mensch? Ik kan het mij moeilijk voorstellen. Waar hij zelf zoo duidelijk uitspreekt, dat ook het geestelijk leven groeien moet als de plant uit den zaadkorrel, daar kan hij van geen wonder, van geen ‘bovennatuurlijke’ levensmededeeling meer spreken zonder den eenvoudigen zin der woorden te verdraaien. Of moet wellicht deze paradox hem helpen om de traditioneele wonderverhalen als even zooveele natuurlijke bovennatuurlijkheden te handhaven? Ik kan niet nalaten te hopen, dat ook G. dit gewrongen standpunt zal

{==390==} {>>pagina-aanduiding<<}
te boven komen, dat hij daartoe genoodzaakt zal worden door deze gezonde en levenwekkende overtuiging: in de ontwikkeling van al het waarachtig menschelijke hebben wij het komende Godsrijk te zien. Dit is wat de geest Gods doet in onzen tijd, dit de roeping van de christenheid onzer dagen, niet schuw zich terug te trekken uit de wereld, maar haar lief te hebben wijl ook zij is uit Hem en tot Hem, niet angstvallig te wijken voor de wetenschap, de kunst, de veelzijdige ontwikkeling van het maatschappelijk leven, maar in dit alles in te gaan. De groote winsten, buiten den godsdienst om door de menschheid behaald, hebben wij dankbaar aan te nemen en door den godsdienst te annexeeren, opdat hij er de rechte wijding aan geve.
Deze heilige roeping der gemeente heeft de moderne richting gevoeld, die niets menschelijks zich vreemd acht. Heftig werd en wordt zij bestreden door de oud-vromen, die in haar niets willen zien dan den hoogmoed, welke den smaad der wereldwijzen niet dragen kan en daarom met die wereldwijsheid heult. Het mag niet worden ontkend dat hier en daar haar overmoed gebleken is geen geloofsmoed te zijn geweest, dat velen die met opgeheven hoofd de wereld tegengingen, daarbij als geloofsgetuigen zijn ondergegaan. Geplaatst tussche het vrome obscurantisme en de onvrome verlichting hebben sommigen hun eigen standpunt niet weten te bewaren en het geloof verloren. Toch is er een kern overgebleven en deze versterkt zich van dag tot dag van zulken die weten dat zij het goede deel hebben gekozen, dat zij mede mogen helpen om den godsdienst een nieuwen weg te banen, dat deze niet langer mag staan tegenover de wereld als in de eerste christentijden, maar zich aansluiten moet aan al het edele en

{==391==} {>>pagina-aanduiding<<}
goede, het ware en schoone dat in haar kiemt, maar eerst tot volle ontwikkeling kan komen, wanneer het 't hoogste doelwit gegrepen heeft in de aanbidding Gods.
Gunning is een der weinigen, die buiten onze gelederen staande dit ons streven erkent, waardeert, er zijn eigen streven in terugvindt en den zedelijken moed heeft van de zijnen op te roepen om althans in dit opzicht ons te volgen. Mocht hij meer en meer gehoord worden, zoodat wij niet meer, nooit meer de benauwde keuze hadden te doen tusschen lichtschuw geloof en ongeloovige verlichting, niet langer bekneld stonden tusschen wereldverachting aan de eene en oppervlakkig materialisme aan de andere zijde, maar, gesteund door allen die gelooven in den heiligen geest, door eendracht machtig, mochten uitgaan om de wereld te veroveren, niet om haar te oordeelen, maar om haar te behouden.
Elk menschelijk streven te waardeeren en te heiligen, in aller borst het reine menschenideaal te wekken, in ons zelven te toonen hoe de kinderen dezes tijds toch ook kinderen Gods kunnen zijn, in vrijheid en blijheid allen vooruit, dat is Jezus' profetie te helpen vervullen van het zuurdeeg dat het geheele meel doorzuurt; dat is de weg om de macht en den zegen van den godsdienst ook aan dit geslacht te openbaren; dat is de geestelijke opwekking die wij noodig hebben.

f.w.n. hugenholtz.

{==392==} {>>pagina-aanduiding<<}








{==393==} {>>pagina-aanduiding<<}

Darwin en onze levensbeschouwing.

Aardig woord, Darwinisme.
Wat het wel beteekenen zou?
Neem weg dat aanhangsel isme, waarvan ge er tegenwoordig dertien in een dozijn ontfangt, en ge houdt Darwin over. Isme is dus, spraakkunstig gezegd, een einduitgang. Zeer juist. Isme is een einduitgang, ik zou haast zeggen: van alles goeds. 't Dingetje kon nooit beter gekenmerkt worden dan door zijn taalkunstigen naam: het is een vonnis. De geleerde stelselt er meê: de dood der zaak. De volgsame leek schermt er mee en onderzoekt nu niet langer de zaak zelve: wederom de dood der zaak. De onvolgsame, geleerd of ongeleerd, elk tegenstander derhalve, bindt er ook zijn isme aan en slingert het lachend of vloekend ver van zich: ten derde male de dood der zaak.
Nu is Darwin een mensch, een Engelschman; men kan dit, behalve bij hemzelf, ook bij de doktoren Enklaar en Hartogh Heys vernemen. We ontdoen ons hier dus van een mensch en daarmede van zijn arbeid en beteekenis: Darwinisme beteekent derhalve: niets.

{==394==} {>>pagina-aanduiding<<}

Wat ge zegt!
Maar liet ge 't draakje weg, dan hadt gij Darwin met al wat hij vond.
Welnu, wat is er met hem? Wat heeft hij gevangen?....
Vraag niet zoo lichtzinnig alsof hij maar een kleinigheid had opgedaan -, want hij heeft een krokodil gesnapt. Een krokodil, mevrouw! gelijk er nooit een bij de Egyptenaars op de godenlijst was gezet, gelijk er ook nooit een in den Nijl was aangetroffen. Gij siddert? 't Verwondert mij niet. Ik ben ook niet gerust als ik aan zulke vangsten denk. Er behoort reuzenkracht toe om zulk een monster te snoeren. De Nijlvolken aanbaden het beeld van zuiveren angst, zij bouwden er tempels voor, in de stille hoop dat het hen niet verslinden zou. Ik zal u het schrikwekkend beest beschrijven.... Gij smeekt mij van niet? Maar gij wildet toch daareven weten, wat Darwin voor ons heeft opgehaald uit de geheimzinnige diepten? Ik beken dat het geen alledaagsch werk is, er iets moois van te zeggen; toch wil ik beproeven, als gij maar wilt luisteren, u het schepsel naar waarheid voor te stellen. Ik neem mijn toevlucht tot den grootsten schilder der oudheid, Job. Luister, vriendin! en erken hoeveel fiere kracht en edele schoonheid er zijn kan in verschrikking:

‘Zijn beenderen zijn als vast koper; als ijzeren handboomen is zijn gebeente.
Hij is een hoofdstuk der wegen Gods; die hem gemaakt heeft, heeft hem zijn zwaard aangehecht.
Omdat de bergen hem voeder voortbrengen, daarom spelen al de dieren des velds aldaar.

{==395==} {>>pagina-aanduiding<<}

Onder schaduwachtige boomen ligt hij neder in een schuilplaats des riets en des slijks.
De schaduwrijke boomen bedekken hem, elk met zijn schaduw; de beekwilgen omringen hem.
Zie, hij doet de rivier geweld aan en verhaast zich niet; hij vertrouwt dat hij den Jordaan in zijn muil zou kunnen trekken.
Zou men hem voor zijn oogen kunnen vangen? Zou men hem met strikken den neus doorboren kunnen?
Niemand is zoo koen, dat hij hem opwekken zou.
Rondom zijn tanden is verschrikking.
Zeer uitnemend zijn zijn sterke schilden.
Elk zijner niezingen doet een licht schijnen; zijn oogleden zijn als de oogleden des dageraads.
Uit zijn mond gaan fakkelen; vurige vonken slaan er uit.
Zijn adem zou kolen doen vlammen en een vlam komt uit zijn mond voort.
Raakt hem aan met het zwaard, het zal niet bestaan; spies, schicht noch pantser.
Hij acht het ijzer voor stroo en het staal als verrot hout.
De pijl zal hem niet doen vlieden; de slingersteenen worden hem in stoppelen veranderd.
De werpsteenen worden door hem geacht als stoppelen; hij belacht de drilling der lans.
Onder hem zijn scherpe scherven; hij spreidt zich op het puntachtige als op slijk.
Hij doet de diepten zieden gelijk een pot; hij stelt de zee als een apothekers-kokerij.
Achter zich verlicht hij het pad; men zou den afgrond voor grijzigheid houden.

{==396==} {>>pagina-aanduiding<<}

Op aarde is niets met hem te vergelijken, die gemaakt is om zonder schrik te wezen.
Hij aanziet alles wat hoog is; hij is een koning over alle jonge hoogmoedige dieren.’

Verschrikking, niet waar? Maar ook kracht; kracht en verschrikking, maar ook schoonheid en licht. Laat ons gerust nader treden..... De schildering baat mij niet? De meesten deinzen terug. Heilige liefde voor de grootheid der schepping heeft hier vergeefs haar heilige taal gesproken. De meesten vreezen en wie niet vreezen, lachen; wie vreezen noch lachen, willen iets vreeselijkers zien. De overmoedigen! alsof zij dit hoofdstuk der wegen Gods reeds kenden in al zijn eeuwige schoonheid en verborgen kracht.... o Darwin! vergeef ons. In uw diepten, in uw hoogten kan dit klein geslacht geheel geborgen worden.
't Is opmerkelijk. Toen Keppler sterren ontdekte, zeide men: alweder een ster meer bij de millioenen en bij eenig nadenken verdroeg men, dat Kepplers sterren er vroeger ook geweest waren. Vond men 't al niet schoon, dat er menschen waren, die meer zagen dan hun natuurgenooten, men berustte er toch in. Zoo is het met Newtons ontdekking gegaan; zoo met die van Huijgens, van de Caus, van Franklin; men ging niet terstond zoo heel ver met erkentelijkheid, want dat zou onvoorzichtig geweest zijn, maar men had de goedheid, te berusten en er bij gelegenheid gebruik van te maken. Wel schold men ze in 't eerst uit, maar nooit voor isme. Dit is Darwin overkomen en hij kan er gerust op rekenen, dat het zeggen wil: ‘'t zal lang duren, Darwin! eer wij uw vangst onder 't fatsoenlijke rekenen’; of wel: ‘Darwin, nader me niet, in Jezus Kris-
{==397==} {>>pagina-aanduiding<<}
tus' naam, blijf een eind van me af.’ Ook, helaas! ‘nog zoo'n mopje, Darwin, 't is almachtig mooi, toe maar Darwin!....’
Zoo worden de hedendaagsche vruchten van menschelijke denkkracht in allerlei toonaard afgemaakt met isme. Wij lachen akelig. Deinzen. Gruwen. Roepen onze goden aan. Enkele schreien; maar dat zijn krokodillentranen, mevrouw!

Darwin, een scherpzinnig, diepdenkend man met een gloeiend hart voor den bloei en de ontwikkeling der wetenschappen, met een open oog voor de kracht en schoonheid der Natuur, kwam zekeren morgen op het denkbeeld, dat de schepping een onmetelijke Eenheid is. Als ik zeg: op zekeren morgen, dan herinner ik u slechts wat gij weet, n.l. dat de denker gelukkig leeft en de morgen de gelukkigste tijd van den dag is: jaren zocht hij, maar 's morgens vond hij. Aan dat denkbeeld heeft hij zijn leven gewijd; hij is grijs geworden in den strijd om zijn vond uit de diepten van den nacht, waarover zooeven een gouden schemering was komen spelen, door zijn medemenschen te doen begrijpen en waardeeren. Elke blik terug in de diepten, elke blik voorwaarts in de Natuur en de wereld om hem heen bevestigde hem de waarheid zijner opvatting; deed hem steeds helderder die ontzachelijke eenheid aanschouwen; en van deze bijna nieuwe, althans afgeleerde levensaanschouwing wilde hij ons allen deelgenoot maken. Dubbele arbeid; dubbele strijd. Want meer dan aan Newtons denkbeeld is aan dat van Darwin verbonden; oneindig veel meer. Vóór Newton leefden mensch en vee en ding onder de wet der zwaartekracht, hoewel zij aan de wereld

{==398==} {>>pagina-aanduiding<<}
onbekend was, gelijk Kepplers sterrebeelden er ongezien geweest waren. Na de ontdekking leefde alles even zoo voort. Maar Darwin, ofschoon ook optredende met hetgeen altoos zoo geweest was, wierp van duizenden een wereldbeschouwing omver die zij zich aangewend hadden tegen Natuur en Waarheid in. Darwin doet nog elk ontstellen die 't waagt, met hem door te denken en van gevolgtrekking tot gevolgtrekking te gaan. Men zou dat zoo niet zeggen aan die onschuldige gedachte: Eenheid in de schepping, niet waar? Duizenden worden opgestooten uit de rust, waarin een kleine, kortzichtige doeleindenleer hen weggedommeld had. Veel heftiger worden zij opgejaagd, dan toen Copernicus en Galileo ontdekt hadden, dat de aarde zich beweegt om de zon - die zich ook beweegt.... want, tusschen twee haakjes, Jozua had gelijk en Jozua heeft nog gelijk. Met een schijn van onbarmhartigheid zelfs worden zij uit hun veilige hoekjes verdreven, maar die zoogenoemde onbarmhartigheid is niets anders dan de redeneerkracht der Natuur in haar werkkring. Darwin zegt: de schepping is een ontwikkelingsgang; de schakel mist geen enkele schalm; ware de boom er niet, er zou geen mensch zijn; ware 't erts in 't gebergte er niet, maan, zon noch sterren zouden schijnen. De mensch is zoo verwant aan de gorilla als het paard aan de zebra, als de elefant aan de poliep. Het geheele scheppingswerk is een vraag van tijd. Dit alles toont hij aan, wel is waar met onverbiddelijken gedachtengang, maar zijn geduchte kennis, zijn wonderbare opmerkzaamheid en stalen vlijt gaan samen met onverdachten ernst. In alles wat hij beweert, stelt, betoogt, bewijst, klopt zijn warm hart; wat hij nederschrijft is doorgloeid van zuivere liefde voor de weten-
{==399==} {>>pagina-aanduiding<<}
schap, van hooge belangstelling in de versterking van 't menschelijk denkvermogen, van edel strijdvuur voor de volmaking van den mensch.
Maar zijn stellingen doen velen duizelen. Donker wordt het om hen heen. Daar zij tijd nemen noch moed hebben hebben om de Eenheid der schepping hartelijk te overdenken, maken zij er zich een schrikbeeld van en vluchten uit 's monsters tegenwoordigheid in hun eigen neurenburger wereldbeschouwing. Hoe geheel anders denken zij zich de schepping dáár; hoeveel huiselijker en, met het oog op eigen kleine belangetjes, hoeveel doelmatiger! Wat wonder, dat zij al dieper en dieper daarin zich verschansen, nu zij van 't monster hebben vernomen; doch hoe vergeefs! Dit wereldbegripje is ingestort als een kaartenhuisje; is geoordeeld op 't zelfde oogenblik, toen een ernstige ziel na diepe en ernstige waarneming tot de overtuiging kwam, dat de schepping in haar ontwikkelingsgang geen begunstiging kent.
En wie zijn wij, die ons over 't spanen doosje bedroeven? Met onze eigene beschouwing van Natuur en Wereld, al verbeelden we ons dat zij haast met die van Darwin sluit, zal 't niet veel beter gaan, als we de oogen niet wijder openen. Ook wij hebben dat ongeoorloofd, ongegrond gevoel van veiligheid in onze cel, en zoo luisterrijk kan de zon niet opgaan, zoo lonkend, flonkerend en juichend kan ons de avondster niet tegenschitteren, dat we ons ontdoen van onze veiligheidshulze en aan gindsche zijde van al dien glans en die hemelpoëzie ons werelden denken, die daar óók in juichen, in wier hart óók een gloed brandt van dank en vereering voor een Almacht, wier onbegrensdheid ons onbegrijpelijk zijn zou als zij in al haar uitingen geen liefde was. Ook onze beschouwingswijze zal sterven van be-
{==400==} {>>pagina-aanduiding<<}
krompenheid, als we ons tevreden houden met waan in plaats van kennis te zoeken als de levensolie van ons bestaan. Want ook ons stavast is klein en de schok van Darwin groot. Ook van ons maakten dofheid, moedeloosheid, levensmoeheid zich meester na het eerste weerlicht dier denkbeelden. We zien op eenmaal alles beheerschen door den strijd om het leven. Het recht des sterksten geldt als in de ijzeren tijden die we achter ons hadden, gelijk wij dachten. De kleine arbeidt voor den groote. De zwakke sterft en zijn plaats, reeds lang begeerd, is dadelijk bezet. De groote en sterke sterft eindelijk ook, maar ook zijn plaats is geen oogwenk ledig en het lot der kleinen en zwakken blijft zoo als 't was. 't Is ons, alsof Darwin ons een zwarten bril had opgezet, neen erger, 't is alsof alles krip is geworden in ons. Niet alleen heeft de Natuur voor ons geen heerlijkheid meer, maar wij gevoelen onszelf misplaatst nu wij moeten vreezen dat ons zelfbewustzijn onze waarde ver overtreft. Want dat wij tegen den dood niets vermogen, wij wisten het; dat we er toe bestemd zijn, 't was geen aangename wetenschap maar wij hadden ze; dat echter onze 
hoogste titel is: sterveling, prooi des doods, in elken vorm dien omstandigheden er aan geven zullen, ziet, dat was ons onbekend.
En 't is het ergste niet.
Ik heb eens op een plaat gewapende dieren en diertjes bij elkaâr gezien, eenigsins groot voorgesteld, maar naar 't leven; de wapens waren uitgetrokken, zij waren slagvaardig; 't moest verschrikkelijk zijn, te zien, hoe zij elkaar de scharen in 't lijf zouden haken, elkander verscheurende. Ik zag het gelukkig niet, want wat er volgen zou, werd aan de verbeelding overgelaten gelijk dit op een brave

{==401==} {>>pagina-aanduiding<<}
prent past. Maar toch stond er onder - en dat speet mij - ‘zoo zit de schepping in elkaâr.’ Ik kreeg een rilling.
Hebt ge op een duin gestaan bij 't schuimen en koken der opgezweepte golven en schepelingen zien worstelen? Dan hebt gij met hen den schrikkelijken doodstrijd gestreden, - dan hebt ge u 't hart voelen breken, toen de golven zich sloten over de saamgekrompen handen.... Zwart en verbolgen was de lucht werend elken lichtstraal van dit deinend graf; gij zaagt om u heen slechts verwoesting en dood en vernaamt in 't buldren van den storm de stervenskreten van uw geslacht. 't Was een der duizend vormen, waarin de dood ons aangrijnst en grijpt: woest, zwart, troosteloos. Troosteloos, niet waar, is het gevoel waarmee Darwin ons overweldigt. Troosteloos is zelfs zijn beschouwing dan, wanneer hij ons iets liefelijks voorstelt. Denk u een geldersch avondtafereel in den geest van Lulofs en Staring; een zooals Enklaar ons voorhoudt. ‘Een lichte ritsling vaart door 't lover. Met een paar vlugge sprongen komt de kleine spitsmuis tegen 't vallen van den avond uit haar hol op de weide te voorschijn en trippelt voorzichtig naar de naaste sloot. De grashalmen, die om haar heen wiegelen in de avondkoelte, zijn voor haar reusachtige boomen in een dichtbegroeid woud. Het gegons der bijen, die haar laatste vrachtje huiswaarts brengen, klinkt haar in de ooren als 't geloei der bisons den jager der prairiën. Zij sluipt behoedzaam voorwaarts. Het spitse snuitje snuffelt in hoekjes en gaatjes, de zwarte oogjes glinsteren van moordlust. Daar klimt een groote tor tegen een grashalm op. Een enkel goed berekende sprong en de veldmuis heeft de tor onder zich, die in een oogenblik door haar verschrikkelijk gebit is verscheurd. Een oogenblik oponthoud,

{==402==} {>>pagina-aanduiding<<}
en voort gaat weder de rooftocht door de buigende grashalmen.’
Gij gevoelt alle natuurgenot u ontzinken, nu ge u verbeeldt, dat deze veldmuis door een kat zal worden besprongen, en zoo tot in 't oneindige voort - moord.... Zie, mevrouw, dat alles stond zelfs in den vrijzinnigsten katechismus niet geschreven. Zelfs daar, waar onze dichters ons enkel vrede, liefde, schoonheid deden ademen, vernemen wij niets anders dan den sikkelslag des doods. Elken sekondetik valt een leven. Het tikken van den slinger klinkt ons voortaan als de valbijl in eeuwigdurende beweging. Vergeefs pogen wij door te denken. Al dieper geraken we in een doolhof, waar geen uitkomst mogelijk schijnt. Wij beginnen te gelooven dat een Schopenhauer, een Byron de wereld goed hebben bekeken en rechtvaardig beoordeeld, toen zij zeiden: ‘hoe vroeger den mensch de oogen opengaan, hoe vroeger hij verlangt, ze te sluiten.’ Met schrik stellen we ons voor, hoe hier weldra het recht des sterksten, d.i. het geweld zal heerschen; hoe de schepping in haar ware gedaante zich zal vertoonen, als zij voor aller oogen een tooneel wordt van vernieling. Wij hadden nooit gedacht, dat van den Prediker die lacht en den Prediker die weent, de laatste gelijk zou krijgen en dat Jobs oproer zoo gerechtvaardigd was. Inderdaad vinden wij hen de trouwe tolken van ons verkript gemoed, zoo trouw alsof zij onze tijdgenooten waren en de nieuwste wereldbeschouwing kenden. De Prediker was koning te Jeruzalem geweest en had zijn hart toegewijd aan het onderzoek der dingen, maar hij vond wijsheid en wetenschap kwelling des geestes: die wetenschap vermeerdert, vermeerdert smart. Toen hij alle wereldsch genot had geproefd, ook

{==403==} {>>pagina-aanduiding<<}
dat van den arbeid, haatte hij dit leven. ‘Want wat het menschenkind overkomt, dat wedervaart ook het beest, de uitnemendheid der menschen boven de beesten is geene; allen zijn zij ijdelheid. Zij gaan allen naar één plaats; zij zijn alle uit het stof en keeren tot stof weder.’ Toen hij de onderdrukkingen zag, die onder de zon geschieden - in de taal Darwins: strijd om het bestaan - de tranen der verdrukten en dergenen die geen trooster hadden, toen prees hij de dooden gelukkig. Zoo hebben velen na den donkerzienden Prediker gedaan. Byron o.a. zeer welsprekend. Toen Kaïn op weg was met Lucifer naar de onderwereld, noemde hij alles wat hij, zijn pad vervolgende, zag: intoxicated with eternity. Toen zij den Hades zouden binnentreden en Kaïn zijn geleider vroeg of hij er wel weder uit zou kunnen, antwoordde Lucifer: ‘Zeer zeker; hoe zou anders de Dood aan zijn volkje komen?....’ Gij hoort het, mevrouw! Gij hebt een bevallige houding, een fraai gelaat, een sleep, maar gij zijt slechts een beestje, dat opgehapt staat te worden en de lord-mayor van London is, hoewel hij een geduchte pruik op heeft, slechts een vorm van ademhaling en overtreft den oester niet....

Maar de menschelijke natuur is een gelukkige natuur en wie uit zijn cel wil overstappen in Darwins ruimten, hij kan elk oogenblik.
Wie onzer heeft niet eens, in alle beteekenissen, in 't donker gezeten en wie onzer durft beweren, dat hij in alle beteekenissen in 't donker is gebleven? Er zijn, wel is waar, menschen, wier hart geen floers, wier uiterlijk leven geen donkerheid heeft gekend, even als er lieden zijn,

{==404==} {>>pagina-aanduiding<<}
die het juk van nieuwe denkbeelden niet voelen -, van hen spreek ik nu niet en ik zou ook niet weten of ik hen gelukkig of ongelukkig moest noemen. De meesten van ons hebben naar lichaam en ziel donkere dagen doorleefd; dagen onnatuurlijk lang; nachten, somber zwart; maar wij allen hebben, de een vroeger, de ander later, een lichtstraal zien doorbreken om plaats te maken voor volle zon. Er leeft een vonk in ons hart, die onuitbluschbaar is en als door de duisternis wordt geroepen tot arbeid. Dat zelfde getuigenis geldt van het leven in zijn volheid. En 's levens donkerheid zal toch wel echte donkerheid wezen! Hoe zou 't dan zijn met de donkerheid, waarin een wereldbeschouwing ons plaatst? Is zij van heden? Is zij nieuw? Is op haar niet van toepassing: dat er geen nieuws is onder de zon? Blijft de ontdekking van Darwin ons benauwen als 't krieken van den jongsten dag? Mij dunkt, in het donkerste van de schets, die hier is gegeven; dáár zelfs, waar floers, krip en wolken op het dikst zijn, brak een lichtstraal door. Er bleek, dat het tafereel der schepping reeds ten donkerste is beschouwd, toen ons land nog rustte in de golven, toen Europa nog koraalrif was en de oudere volkeren nog met jeugdige kracht leefden en hun dichters zongen het lied des geluks. Het dichtstuk, Job genaamd, waarin we een groot hart, een diep verstand, een hoog ontwikkelden geest hooren spreken van de eenheid, die de mensch uitmaakt met al 't geschapene, noem ik een lichtstraal voor elk gemoed dat die eenheid bezwaart. ‘De mensch, van een vrouw geboren, is kort van dagen en zat van onrust. Hij komt voort als een bloem en wordt afgesneden; hij vlucht als een schaduw en bestaat niet. Als een man verzwakt is, sterft hij. En de mensch geeft

{==405==} {>>pagina-aanduiding<<}
den geest, waar is hij dan?’ Desgelijks in 't leerdicht: Prediker: ‘Wat het menschenkind wedervaart, dat overkomt ook het beest; eenerlei wedervaart hun beiden: gelijk deze sterft, zoo sterft gene en zij hebben allen eenerlei adem en de uitnemendheid der menschen boven de beesten is geene. Zij gaan allen naar één plaats; zij zijn allen uit het stof en allen keeren tot het stof weder. Wie merkt dat de adem des menschenkinds opvaart naar boven en de adem der beesten nedervaart in de aarde?’
Waarom mag dit een lichtstraal heeten, wat niets anders is dan een blijk dat er door alle tijden gemoedsstrijd is geweest?
Omdat er stellingen in zijn, die de ontdekkingen van Darwin tot iets zeer ouds maken. Wie nu nog vreesde, dat die ontdekkingen zooveel scheuren van den gezichteinder waren die den jongsten dag verkondigen moesten, kan bij de geschiedkundigen vernemen hoe lang de aarde is blijven bestaan na de ontboezemingen van Prediker en Job.... Als wij dat lichtpuntje volgen, dan zien en gevoelen wij, dat het zich meer en meer op ons donker pad uitzet. Wij zien dien zelfden Job vrede vinden met zichzelf, en den Prediker hooren wij de blijdschap prijzen als onmisbaar voor 't leven. Den welsprekendsten ziener van 's levens troosteloosheid, Byron, leeren wij kennen als een man met een verscheurd gemoed en ook zelfs hij moest in liefelijke oogenblikken betuigen:
‘That goodness is no name and happiness no dream.’ Die heerlijke belijdenis vindt ge in zijn laatste pelgrimage.
Ook hier blijven wij dus niet in 't donker en de groote vraag is nu: van waar is dat licht?
Dat licht, - laat het onze aandacht gaande houden, -

{==406==} {>>pagina-aanduiding<<}
is uit ons. Want Job, Prediker, Schopenhauer, Byron, von Hartmann, Darwin, dat zijn wij. Dat is de mensch. Uit den mensch-zelven is het licht voortgekomen om de duisternis te breken, die om hem heerscht en die óók zijn eigen gedichtsel is. Wij zaten niet in een Tunnel. Wij waren niet opgesloten. Er was ook geen zonsverduistering. Wij waren midden in het leven. Hoog aan den hemel scheen de zon. De mensch is de bron van zijn eigen licht en zijn eigen duisternis, - d.w.z. van onszelven hangt ons geluk en ongeluk in betrekking tot de buitenwereld af. We kunnen in opstand zijn tegen ons bestaan; wij kunnen ons hullen in een lamfer van mismoedigheid; we kunnen ons gebeente doen samenkrimpen van lusteloosheid; ons naar de grenzen der wanhoop drijven; maar wij kunnen ook juichen als het kind; we kunnen met blijmoedigheid ons levenspad afwandelen; een frisch hart omdragen tot aan de natuurlijke grenzen des levens.
Maar het zelfde licht in ons binnenste, waardoor we onszelven en anderen een blijmoedig leven bezorgen, moet zoowel in ons verstand als in ons hart bestaan. Ik durf gerust beweren dat alle menschen, afgezien van het voorwerp dat hen gloeien doet, een warm hart hebben. Dit is reeds veel, maar niet genoeg. Met warme harten komen wij een heel eind - en de wereld zou zonder hen geen wereld zijn - maar er moet licht zijn van verstand. Daardoor vormt de mensch een geheel. Niet alleen is hij daardoor op zichzelf vatbaar voor volmaking, maar hij is geschikt tot aansluiting. Op die aansluiting, op samenwerking, komt in het leven alles aan. Zij heeft, door alle tijden heen, veel te wenschen overgelaten. Menschen met gloeiende harten maar nachtpitjes van verstand, hebben

{==407==} {>>pagina-aanduiding<<}
veelal het hoofd geschud over zulke natuurgenooten die met hun meerder licht stouter voorwaarts drongen. Van hoofdschudden gingen zij over tot achteruittreden, van terugwijken tot afsluiting. Zoo stond dan de wereld des gevoels geheel afgezonderd van die der wetenschap. Slechte toestand! Want daar een mensch niet zonder wetenschap kan leven, - zelfs een nachtpitje eischt zuurstof, - maakte de heerschappij van 't gevoel zichzelf een wetenschap en dommelde daarin voort. Het spreekt van zelf dat zij de ontwikkeling der andere wereld met steeds grooter deinzing, vervolgens met vrees, eindelijk met afkeer beschouwde. Duizend harten waren vervuld met een vijandig gevoel tegen de wetenschap; veler oogen werden verduisterd door onedelen toorn. Waarom? Omdat het vooreerst onaangenaam is, gestoord te worden maar vooral, omdat een mensch, en wel juist die met weinig verstand, nieuwsgierig, d.w.z. weetgierig is. Nu moet men b.v. gaarne een krokodil willen zien en 't monster niet durven naderen.... dat veroorzaakt een alleronaangenaamst gevoel: het gevoel van onvoldaanheid. Men zou 't beest zoo graag willen zien, al was 't maar om er kwaad van te kunnen spreken tot heil der menschheid. Wat doet men dus? Men zegt, dat men 't gezien heeft en beliegt al de hoedanigheden. Dat liegen geeft schuldgevoel, - en gevoel van minderheid jegens den belogene en ziedaar de vijandschap in vollen gang. Galileo heeft er alles van ondervonden. De Caus moest zijn stoomscheepje uit den Donau nemen, anders hadden de aanvoerders van bedoelde weetgierige menschen hem en zijn vinding vermorzeld. Wat ze met Socrates, Jezus en Paulus hebben uitgevoerd, is ons allen bekend. Wat ze Spinoza, behalve uit Voorburg jagen, nog meer zouden ge-
{==408==} {>>pagina-aanduiding<<}
daan hebben, als ze gedurfd hadden in 't hart der republiek der vrije Nederlanden, dat weet Joost en over Darwin roepen zij isme, - 't ergste wat een denker van onzen tijd kan overkomen.
Deze klove kan gedempt, - deze slechte verhouding kan weggenomen worden. Laat het licht dat in ons woont, worden aangehouden naar onzen aanleg. Er zijn inderdaad veel hoofden, die heel schel licht niet kunnen verdragen. Laat dit bij de verspreiding en ontwikkeling der wetenschap in rekening komen. Zij moeten verzoend worden met de wetenschap, door haar te leeren kennen in haar weldadigheid. Daartoe moeten de uitkomsten der wetenschap worden verwerkt. Ieder wil wel vruchten zien. Nu zien zij er soms niets van dan petroleum en nog wel in brandspuiten; wat niemand met de wetenschap op een witten voet kan brengen. Ik zou daarom volgenderwijs met hen willen onderhandelen: Gij hebt getalmd en de wetenschap talmt niet. Zij is gelijk aan de openberstende granaat; zij kan niet wachten, zoolang er een zon aan den hemel is om ze te doen zwellen. Zoolang er een zon is die over de aarde licht, kan de wetenschap niet stil zitten. Want er is - wel is waar - niets, dat reeds te voren niet was, maar 't was er niet in den zelfden vorm. De wetenschap arbeidt en de dingen komen van onder haar truweel te voorschijn in altoos nieuwe gedaanten. Gelijk de schemering moet wijken voor het morgenrood en de dageraad wordt vervangen door den vollen dag vanwege 't stijgen der zon, zoo wijkt de onzekerheid voor het vaster weten. Dit zal altoos zoo blijven; de menschen laten zich dus niet verrassen. Wij zijn er immers met onze volle bewustheid bij? Komt een onzer uit de schemering aan-
{==409==} {>>pagina-aanduiding<<}
zeulen met een wonderlijke stelling en voert ze in 't volle licht, laat zij ons verbazen, maar laat ons er ook liefde en bewondering voor over hebben, al ware 't slechts omdat zij arbeid heeft gekost. Laat ons zoo mogelijk het gevondene liefhebben, waardeeren, er leven aan schenken. Laat ons een heldere beschouwing der dingen, schijnbaar onbestaanbare denkbeelden welkom heeten. De goede mensch zet de vruchten der wetenschap om in liefde en leven. Wie dus veel liefheeft, kan veel omzetten; gij zult ze 
dus gaarne zien komen, maar gij zult ze nooit oproepen, omdat 't verwerken even moeilijk en zwaar valt als 't vinden van denkbeelden.
Zoo ongeveer zou ik tot hen spreken. En ik zou den man willen zien, die daarna nog tegen nieuwe denkbeelden had; vooral zou ik gaarne de vrouw zien, die na mijn toespraak zich nog troosteloos aanstelde. Zij zouden zich allen aansluiten, niet op eenmaal, maar van lieverlede en met dezen zin tot samenwerking komen wij er spoedig, want dan deelt zich de warmte van 't hart aan 't verstand mede en het warme hart deinst niet meer terug, als het door een bliksemstraal des verstands krip en lamfer ziet breken of branden.
Ziet eens hier, vriendinnen! 't Is immers te zwak gezegd, dat in den mensch een streven is naar licht? Wij hebben niet alleen behoefte om, in alle beteekenissen, aan duisternis ons te ontworstelen, maar wij kunnen zonder licht niet zijn. Onze eerste ademtocht is leven in licht; een poging om ons te ontwinden. Leven is niets anders dan lichtliefde, drang naar licht. Geboren worden is hetzelfde als één worden met het licht. Gedienstige menschen hebben dien drang geremd, - wat uitnemend bevestigt het-
{==410==} {>>pagina-aanduiding<<}
geen ik u zeide. Wat dit nog sterker bevestigt is, dat men te veel heeft geremd, zoodat de gedienstige menschen, daareven genoemd, de zucht naar wetenschap verdacht hebben weten te maken. Het licht bleef niet langer op den kandelaar. Er was een tijd dat de weldadige menschen, zoo even tweemaal door mij genoemd om hen beroemd te maken, dien schoonsten wenk des Kristendoms wisten te verkrachten. De domheid kreeg een premie. Er werd kunstduisternis gemaakt. De menschen met een tot stikkens toe ingebakerd verstand namen zeer toe in aantal. Men vormde een massa, die groote verstanden groote zondaars vond. Maar houd de zon eens vast! De weldoeners der menschheid, hier voor de derde maal genoemd zoodat hun roem nu wel gevestigd zal zijn, konden 't althans niet met hun allerbesten wil. De zon ging elken morgen op, de wetenschap had elken morgen 't een of 't ander ontdekt - gij begrijpt dat dit duivelsche licht - van den hemel notabene - aan de oogen der massa pijn deed. Maar ik vraag u: lag 't aan 't licht of aan die oogen? Spreek rond met mij. Zij waren in een onnatuurlijken toestand gebracht, niet waar? Als wij dit erkennen, vanwaar dan langer ontsteltenis, als een groot verstand een groot licht ontsteekt? Want ontsteltenis is er over denkbeelden als bliksemstralen. Ontsteltenis in plaats van blijde verbazing. En van waar die ontsteltenis anders, dan van de inbakering en zwakheid der oogen, door de duisternis veroorzaakt?

De ontdekkingen der jongste wetenschap, o.a. door Darwin ons vertolkt, doen ons den mensch kennen als een

{==411==} {>>pagina-aanduiding<<}
schepsel van ontzettend vermogen. Van dit standpunt moeten wij al 't nieuwe en verrassende beschouwen, bewonderen, vereeren; en wat wij sints lang hebben afgeleerd, moeten wij weder aanleeren, n.l. de kunst om dat ontzettend vermogen en zijn gewrochten te noemen met de schoone en grootsche namen die zij verdienen; m.a.w. wij moeten bewonderen en dichter zijn. Wij vergeten wat Augustinus zoo naar waarheid heeft gezegd: ‘wij zien de bergen, de zee, de sterren, de rivieren, maar onszelven niet.’ Immers wijzelf zijn de bron van licht en waarheid of van duisternis en bekrompenheid en daarnaar regelt zich onze beschouwingswijze. Laat ons dan eerst onze kijkers goed regelen en stellen en daarna onze waarnemingen doen. Welk een rijke en schoone troost reeds is er gelegen in de wetenschap dat wij van ontzettend vermogen zijn. Dit alleen ware voldoende om ons moed te geven, indien wij goede menschen en, als weleer, nog dichters waren. Dichters die, een krokodil beschrijvende, hem een hoofdstuk uit de wegen Gods noemen. Die den voorbarigen veroordeelaar van nieuwe denkbeelden vragen: ‘zijt gij gekomen tot aan de oorsprongen der zee? Hebt gij in 't onderste des afgronds gewandeld? Zijn u de poorten des doods ontdekt? Hebt gij gezien de poorten van de schaduw des doods?’ Die, 's menschen twijfelenden, bekrompen blik op den avondhemel vestigende, aan zijn hart vragen: ‘Kunt gij de liefelijkheden van 't zevengesternte binden of de strengen van den Orion losmaken? Kunt gij den wagen met zijn kinderen mennen?’ De dichter spreekt van de verschijnsels, hij schildert ze voor u zeer schoon, maar hij vraagt u naar uzelven tevens? Wat kunt gij? Wie, wat zijt gij? Kunt gij ze mennen?.... Hij toont u de groot-
{==412==} {>>pagina-aanduiding<<}
heid der Natuur, hij eischt er dus bewondering voor, maar hij voelt u de pols alsof hij zeggen wilde: weet gij wel, dat ge een pols hebt ook als gij naar den hemel ziet. Want grootsch is het uitspansel, maar grootsch 
boven alles is de mensch. Daarom moogt gij al deze grootheid slechts met grootheid betalen. Zie, mijn vriendinnen! die grootheid van opvatting - hebben wij ze nog en indien wel, waarin toonen wij ze dan tegenwoordig? Toch zeker niet in onze ontsteltenis over de stoutigheden van Darwin. Toch zeker niet in 't beverig vragen: wat zullen we er meê doen? Toch zeker ook niet in 't begluren er van als een krokodil. Bovenal niet in 't veroordeelen van zooveel vlijt en zooveel toewijding, zooveel grootheid van verstand en warmte van hart als waan?....
Er zijn groote daden verricht door het menschelijk verstand, dat nog veel grootere zal bedrijven; maar ook als wij die grootere daden zagen, zouden wij koud blijven, gelijk nu bij de daden van den stoom en den telegraaf. Wij zijn geen dichters meer. In ons hart leeft niet meer de bron, waaruit weleer met zooveel kracht klanken oprezen om elke groote daad van menschen te begroeten. Wij gaan op de stoomboot of in den spoorwagen zitten, wij geven ons bericht aan het telegraafkantoor af en wat doen wij daarna?.... Wij vinden dat het al langsamer gaat met dien stoom en die electriciteit! Zoo gejaagd zijn wij; zoo snel rijden de dooden, Vraagt niet meer aan uw zuster Leonore waar zij heenrijdt. 't Is al te duidelijk. Daar hadt gij vroeger het feest der loofhutten in de 7de maand, zeven dagen lang. Hoe kinderlijk blij was 't herdersvolk Israël in zijn tenten van takken en meien. Hoe was 't vooral in die dagen liefelijk doordrongen van 't

{==413==} {>>pagina-aanduiding<<}
schoone verbod: gij zult het recht des vreemdelinge niet buigen. Wat al uitnoodigingen, wat al blijde gezichten bij 't verwelkomen, welk een ware menschenvreugd. Maar geen wonder! Meer dan dagen had de voetbode moeten besteden om de gasten te vragen, dus welk een vreugde, als zij dan afkwamen van den kemel of het stof schudden van hun voetzolen, de blijde gasten! En nu. Nu seint Ruben aan Benjamin ten loofhutten: ‘ik kom over de feesten met mijn zoon met de boot; ik breng visch meê;’ en nu antwoordt Benjamin aan Ruben: ‘als ik over de feesten al mijn huis vol heb met de spoor!’ Dat heet drie duizend jaar vooruitgang. En wat de kracht betreft van den gebonden bliksem, die deze boodschap heeft gedaan voor de zonen Mirjams, er wordt nauwelijks aan gedacht, - hoe zouden wij spreken van bezingen, gelijk hun voorvaderen den Orion bezongen. Neen, er heerscht onder ons, wel verre van een grootsche opvatting der dingen, een zeer kleine, bekrompen beschouwingswijze. En wie grootsch deed, heeft nooit welgedaan. Vandaar dat we, in denzelfden maalkring blijvende, iets buitengewoons beschouwen als niet behoorende tot de menschelijke natuur. De sterkste, edelste troost derhalve, die er ligt in nieuwe denkbeelden die ons uit oude rust schudden, verspelen wij door toenemende onkunde omtrent ons eigen wezen. De liefelijke poëzie die er gelegen is in Darwins onderzoekingen, wij smaken ze niet omdat wij er geen eer in stellen in hem de kracht van den mensch, - de heerlijkheid van ons maaksel in hem geopenbaard te zien. In plaats van nader te treden, te bewonderen, te leeren en uit te roepen: zie, onze broeder heeft een parel van groote waarde gevonden, laat ons blijde zijn dat hij is van ons geslacht,

{==414==} {>>pagina-aanduiding<<}
er ligt een groote belofte voor ons in, - wat doen wij: als broeder Darwin er niet ontegenzeggelijk als een mensch uitzag, zouden wij hem van ganscher harte een klasse lager stellen. Dat is de geest van onzen tijd. Niet de verschijnselen, niet de ontdekking, niet de daden van 't menschenbrein zijn troosteloos, maar wij zijn de dooden die snel rijden, en allen troost verliezen in onzen dorren waan. De verschijnselen zijn daarentegen met den dag troostrijker; ieder glimmen der morgenkim is een belofte en ieder ochtendrood, dat er op volgt, toont een daad van 's menschen, dat is van Gods grootheid en wij verbergen ons in nevelen, schuw van ons evenbeeld.
Pas op, mevrouw! hij beweegt zich.
Wat beweegt zich, mijnheer?
De krokodil van Darwin, mevrouw! Zie toe, het beest heft het zwaard op, dat God hem heeft aangehecht om zich te voeden; rondom zijn tanden is verschrikking.
Ja, 't is waar, het monster heeft ons doen opschrikken uit onzen dommel, heeft onzen doodenrid geremd, doet ons eenige oogenblikken trillend stilstaan. Zie, hoe het zwaard, door God hem aangehecht, in ons neurenburger stalletje hakt. Het kraakt, splijt, splintert; 't gebouwtje steunt, dreunt, waggelt; 't lamfer kermt en wij?... wij bedekken ons de oogen met de flarden. Een enkele dappere onder ons slaat terug, maar geen zwaard is tegen hem bestand. Anderen, minder moedig, werpen met steenen, maar zij springen als stoppelen op 't gepantserde schepsel af.
Gaat niet in zak en asch. Dekt u niet met het gescheurde krip. Breekt uw moedige lans niet op de metalen schubben; ontsteekt niet in toorn, want uw oog is dof

{==415==} {>>pagina-aanduiding<<}
bij zijn oogleden als de dageraad. Maar grift deze schoone woorden in uw hart: ‘Achter zich verlicht hij het pad; hij is gemaakt om zonder schrik te wezen; hij is een hoofdstuk der wegen Gods.’
Dat is Darwin.
Hoe groot is aan hem en de zijnen, aan de inspanning en volharding van hem en die hem voorgingen op onbegane paden, onze verplichting. Indien ik dichter ware, ik zou schoone dingen van hem zeggen, lieve woorden zou ik tot hem spreken. Want hij heeft ons in staat gesteld om onszelven en de schepping met ruimen blik gade te slaan. Wij zien dus niet alleen ons zelven beter, maar wij zien ook meer. Hier is de sokratische waarheid van zoo schoone toepassing, dat toenemende kennis het oog vooral doet vallen op het ontoereikende dier kennis. Wij willen ook nu telkens meer zien. Telkens willen wij onzen gezichtseinder verleggen. Hij heeft onze verhouding tot het aardrijk ingericht gelijk Keppler, Kaiser, e.a. tot den hemel. Waar wij vroeger de zon zagen opgaan om ons aan haar te verwarmen, onzen oogst te verwachten van haar koestering en haar dan te zien ondergaan met onzen dank voor haar persoonlijke begunstiging, daar zien wij haar nu komen en gaan als de bron van licht en leven voor myriaden schepselen. Want ons oog wordt niet meer belemmerd door die wonderlijke schermen, waarmeê het knutselig menschenkind de gloeiendste oostersche, zoowel als de flauwste noordsche zonnewarmte in een hoek van Archimedes of Euclides poogde op te sluiten. 't Was somtijds goed gemeend, maar zij hinderden toch of verkleinden zon en mensch beiden. Zij zijn op Galileo's machtwoord gevallen en wij zullen ze evenmin ooit wederzien als dien toestel van Gideon,

{==416==} {>>pagina-aanduiding<<}
waarmede 's hemels dauw zoo bijzonder werd geleid. Somtijds waren die toestellen schoon en als wij nu nog, op zulken grooten afstand, de omschrijving nagaan, dan vinden wij er liefelijke beelden in, die wij niet gaarne in onze opvoeding zouden missen; doch ook slechts als beeld, niets meer. De naïeve bedoelingen der knutselarij; het licht des hemels op een uitverkoren plekje als brandpunt van alles goeds te verzamelen zoodat gezegd plekje vol warmte en zaligheid was, maar daar buiten duisternis en afgrond, - zij waren al te klein, al te eng om te bestaan in 't volle licht van Kepplers hemelbeschouwing. Zij zijn gevallen die vuur- en lichtschermen, gelijk bij 't opgaan der zon de nevel valt en de gouden herfstdraden zich oplossen in heldere lucht.
Zoo is het ook met onzen gezichtseinder op de aarde; hij is veel ruimer geworden; er is veel meer leven gekomen in het groote veld tusschen den horizont en ons oog. Er ruischt een lied. Het heeft nooit opgehouden te ruischen, maar wij konden 't niet altoos hooren, omdat het afgeschut werd ten gerieve van bijzondere gunstelingen. Dat bouwwerk is verbroken. Er ruischt een machtig lied: het eeuwig lied der liefde. Het dringt tot alles en allen door. Het is het grootsch opvoedingsgezang der schepping: Al wat is, is uit liefde, vatbaar voor liefde, bestemd tot liefde. Er was een tijd, dat het eene volk voor, het andere na, zich bijzonder begunstigd waande door den schepper der wereld; het werd openlijk geleerd; 't werd als een heilbrengend leerstuk voortgeplant; nu kan dit kinderlijk gejoof slechts meer gefluisterd worden door de eene goede oude baker aan de andere, omdat er een oordeel in ligt over andere volken en dit vonnis allen grond mist, omdat

{==417==} {>>pagina-aanduiding<<}
het alle liefde mist. In de eenheid der schepping, door Darwin en de zijnen geleerd, is slechts plaats voor die liefde, welke allen en alles met den zelfden heiligen adem tot leven bezielt; er is geen plaats voor wederzijdsche veroordeeling. Met het troostvol gezang, den juichtoon uit de velden van Ephrata: vrede op aarde, in de menschen welbehagen, vormt de blijde boodschap van de eenheid der schepping een harmonie, gelijk zij tot heden niet was vernomen. Wel had dat nieuwhebreeuwsch scheppingslied de fijnste snaren geroerd; het heeft duizenden harten veroverd en nog spreekt het tot de gevoelige ziel, die goddelijke liefde weet te putten uit zulke grootsche poëzie - maar nu het voorhangsel is weggenomen dat duizenden natuurgenooten verborg voor onze oogen en ze ons vertoont als zooveel deelgenooten in het beloofde welbehagen, - nu straalt er een licht over die belofte, nu geldt zij een ruimte, gelijk de besten van ons geslacht vóór dezen nooit hebben vermoed.
Want zelfs zij - de ruimsten van blik, de warmsten van hart - konden zich dat welbehagen niet onbegrensd voorstellen. Er was omheining, er was afpaling en schoon zij wel gevoelden dat die in strijd was met den aard van het lied, hadden zij toch nog de kracht niet om er zich vrij van te maken, om er zich boven te bewegen. Van daar dat zij in de schoone zangen van Homerus dat welbehagen niet konden ontdekken, alsof de zon haar stralen alleen vóór zich uit en niet overal om zich heen liet schitteren; alsof derhalve in Homerus gezang die menschelijke kracht en schoonheid niet werden gevonden die den dichter van het lied uit Bethlehems velden daartoe geschonken waren. Men kon in dat onsterfelijk herderslied maar niet gevoe-
{==418==} {>>pagina-aanduiding<<}
len: die algemeene menschenmin, die reeds bestond vóór deze herders waren. De welwillendsten zagen nooit den sirkelloop. Er was altoos voorhangsel. Altoos gordijn. Nu niet meer. Bij den blik die ons vergund is in 't innerlijk leven der natuur met de wetenschap, dat eindelooze ontwikkeling de grondslag, de gang en het wezen van dat leven is, is willekeurige afsluiting in dat leven ondenkbaar. Darwin en zijn volgelingen hebben zich voor ons gewaagd naar de voorste gevaarlijkste punten, ten einde die ontwikkeling tot in de geheimzinnigste werkplaatsen der Natuur na te gaan en er de bewijzen van voor te dragen. Darwin heeft bewezen. ‘Zeer uitnemend zijn zijn sterke schilden.’ Hij heeft ons zacht gevoerd in de stille werkplaatsen der plantontwikkeling; hij deed ons getuigen zijn van haar gedaantewisselingen. En dat plechtig oogenblik brak voor ons aan, waarop wij voor onze oogen den overgang der plant tot dierlijk samenstel zagen gebeuren. Hier alweder de zelfde vormkracht; ook in dezen nieuwen staat dat zelfde worstelen om anderen vorm, om hooger beteekenis. Er ruischt een lied. De leeraar, die deze verschijnselen met het aankomende geslacht nader beschouwt, wordt door heiligen eerbied aangegrepen 
zoodat de jongeren, die zijn lessen ontfangen, gevoelen, dat zij hier op heiligen grond staan. Hoe zou 't ook anders zijn kunnen? Reeds 't geringste kunstgevoel wordt gedrongen tot bewondering van zooveel vormkracht. En meer dan vormkracht, meer dan aardsche kunst is hier werkzaam, want er is leven in en de kunstenaar is onzichtbaar; er is voortgaande ontwikkeling in telkens verrassender vormen en niemand heeft ooit de hand gezien die 't bewerkte, 't oog dat er licht op deed stralen, den adem die 't bezielde. De hoogste toepassing is hier van

{==419==} {>>pagina-aanduiding<<}
't schoone woord van een der hoogst ontwikkelde kunstenaars dezer wereld: ‘Bilde, Künstler, rede nicht.’ Dit verheven schouwspel moet elke ziel treffen en tot navolgen bewegen. Zij beseft, wat kunst is. Hier worden geen woorden gehoord, hier worden steeds beelden gezien; hier wordt immer gevormd voor hooger leven. Er gaat een licht op over veel wat te voren in schaduw of achter muren lag. ‘Zijn oogleden zijn als die des dageraads.’ Dat heerlijk licht straalt vooral ook uit die geheimzinnige worstelingen der diervormen naar 't volmaakte. In duizenderlei gedaanten streven zij daarnaar, tot wij er de menschelijke gedaanten uit te voorschijn zien komen. Er ruischt een lied. Een krachtig lied met orgeltoon ruischt in ons hart.
Wie meet de banen die deze vorm in zijn voortgaande ontwikkeling zal doorleven? Wie neemt den gezichtseinder waar van de ruimten waarin die vorm zich in al zijn wisselingen zal voortbrengen? Wie onderstelt een grens van de werking des bewustzijns? Want deze schoone vorm, mensch genaamd, werkt met bewustheid en hoe nauwlettend wij ook de gedaantewisselingen volgden van voorafgaande vormen, de wording der bewustheid is door niemand bespied. Welk een arbeidsveld, welk een eindelooze baan van ontwikkeling voor het menschelijk geslacht, welk een heerlijke toekomst ziet zulk een mensch voor zich, die onverschrokken op den onmetelijken weg terug ziet, dien hij al arbeidend heeft afgelegd sints de donkerheid der eerste cel. ‘Achter zich verlicht hij het pad.’
Want dit is Darwins zegepraal, dat de mensch zichzelf terugvindt in dit eindelooze. Niemand kan met grond tot hem zeggen, dat de mensch, met zijn geringe beteekenis in deze onmetelijke werkplaats, Natuur genaamd, met haar

{==420==} {>>pagina-aanduiding<<}
onverbiddelijke logica, wetten geheeten, er verloren gaat. Want de mensch, Hoewel zelf vorm, dus overgang, is de ziel zijner wisselingen door zijn bewustheid. Wij weten niet hoe dit vermogen ontstaan is en zich ontwikkeld heeft; wij kennen er den uitwendigen vorm nog niet van. De wijsgeer zal hem ontdekken als hij op Darwins wijsvinger gelieft te letten. Wij weten echter, dat we bewustheid bezitten. Deze voert ons telkens uit het onbegrensde tot onszelven terug. Dit is onmisbaar, daar anders de groote kunst en de groote liefde die uit de schepping spreken, ons als afgetrokken wezens niet zouden aandoen, veel minder bezielen.
Hoe ver zal die gaaf der bewustheid eenmaal reiken! Hoe diep zal zij peilen, hoe hoog zal zij klimmen, hoe breed zal zij haar wieken uitslaan! Er ruischt een lied. Het koraalgezang van arbeid, kunst en liefde ruischt in ons hart en baant zich een weg naar buiten om te trillen in de lucht en in stijgende kringen tot God te gaan. Welk hart voelt zich niet meer dan ooit getrokken tot deze bron van welbehagen in de menschen! Een welbehagen, waarvan de blijken vooral zoo ondubbelzinnig zijn in de tallooze individuen, ‘wier adem ook een dichtstuk is.’ Mochten we in de schepping van gunstelingen spreken, wij zouden hen bedoelen, voor wie de kunst het leven is. Maar wij mogen niet van begunstigden spreken, nu wij weten, hoe het menschelijk geslacht wordt geboren met de gaaf der kunst en hoe het de plicht der anderen is, de jongeren voor te gaan in de ontwikkeling dier gaaf, waardoor alle menschen kunstenaren kunnen zijn en moeten zijn. De grootste kunstenaar heeft het best aan zijn roeping beantwoord; daartoe elkander in staat te stellen is

{==421==} {>>pagina-aanduiding<<}
de grondwet onzer samenleving; onderlinge liefde en hulp haar levensvoorwaarde. Zóó arbeiden wij allen aan onze bestemming en gevoelen dat aan het geschenk der bewustheid de plicht is verbonden, hulp te bieden waar die bestemming niet zou worden bereikt. Vandaar die heerlijke overeenstemming van de vroegste tijden, die aan den zoom van onzen geschied-gezichteinder liggen, met heden. En konden we ook dezen horizont verleggen, nog dieper in de geschiedenis gaan, we zouden die overeenstemming vinden zoolang wij menschen vonden. Zij bestaat in den drang tot vormen, scheppen, die zich wel zeer verschillend uit bij onderscheiden volken en tijden, maar juist in het vaak gebrekkige zijn kracht bewijst. Van het eenvoudigst ambacht en bedrijf tot aan den hoogsten kunstenaarsarbeid; van de wonderlijkste afbeeldingen bij de mongoolsche volken tot de roerend schoone beelden van Griekenland, overal en in alles vormt, beeldt, schept de mensch. Wij weten nu van Darwin en van die hem zijn voorgegaan, hoe de geheele natuur in vormen leeft, hoe zij steeds nieuwe schept; hoe zij steeds haar tallooze schepselen van gedaante doet verwisselen. Uit dit gezichtspunt bewonderen wij al het geschapene van steen tot plant, van plant tot bloem, van bloem tot vrucht en brengen ze over op ons geslacht, waar die zelfde wisseling bezield is met bewustheid; waar deze bewustheid zelve met elke opvolgende reeks van menschen veredeld wordt. Zij is de schoonste vorm van zijn, want uit haar kan alles ontkiemen wat Gods welbehagen in menschen rechtvaardigt. Er ruischt een lied. Zijn volle koren doen ons hart zwellen van dankbaarheid voor den ruimen blik ons geschonken in eigen leven, in eigen lotsbestemming. Arbeidt, klinkt het met

{==422==} {>>pagina-aanduiding<<}
kracht; hebt lief, suist het teeder; vormt u tot steeds hooger, galmt de grondtoon van dit nieuwe scheppingslied. En terwijl nu het gordijn is opgetrokken en ons arbeidsveld in 't helder licht des hemels daar schitterend vóór ons ligt, zien wij zoovele welbeminden van ons geslacht daar bezig, hun volk ten voorgang en ten zegen. Wij hooren de Ilias zingen op de straten van Athene, Akbars spreuken en beelden zien wij in achter-Indië gewaardeerd. In den bouw van een schoonen tempel verblijdt zich het geheele israëlitische volk; den Jupiter van Phidias bewondert elke schoone ziel in Hellas. In de straten van Rome ontmoet de fiere romeinsche burgeres al haar groote voorouders in heerlijk beeldhouwwerk, dat tot haar spreekt over den slag van Arminius of fluistert van Scaevola's kracht; het oude Mexico wemelt van de liefelijkste voorstellingen der volksidealen. Wij vernemen de zinrijke verhalen van Jezus in de steden en dorpen van Palestina, welks godsdienstige bevolking 's leeraars edele, schoone beelden koestert in haar hart en de kinderen tot hem zendt; in den eersten dageraad die over Europa licht, zien wij een Dante en een Rafaël hun schoone verbeeldingskracht wijden aan het beeld van dien zelfden leeraar en zijn onsterfelijk onderricht. En hoort gij, nieuw Europa, uw Beethoven en uw Händel, uw Bach en Wagner niet? Trillen hun tonen u niet door 't hart en wijzen hun liefelijke akkoorden u niet uw weg opwaarts? Gij herkent toch wel in de koralen van Palestrina en Bach, in de snaartrillingen van Mozart en Schubert die liefde tot beelden die den mensch het recht geeft, den plicht oplegt, zijn Schepper na te streven? Zoo zeker als de obelisken en piramiden in Egypte, zoo zeker als de ruïnen der druïdentem-
{==423==} {>>pagina-aanduiding<<}
pels in onze wouden, zoo zeker als Correggio en Göthe, Shakespeare en Rembrandt - zoo zeker is scheppen de ziel van ons bestaan. Hoe heerlijk zal eenmaal onze scheppingskracht zijn! 
Door de geheele menschenschepping vaart dat schoone lied, onwederstaanbaar en hoopvol, liefelijk en waar.
Dat gij 't ons hebt doen verstaan, Darwin, dat verheft uw werk tot ‘een hoofdstuk der wegen Gods.’ Wij danken u.

aart admiraal.






{==424==} {>>pagina-aanduiding<<}

De steen der wijzen.

Er waren ook in oude dagen ‘rages’; één van die rages heette: goud maken.
Goud maken was iets anders dan goud delven of goud verdienen. Goud maken was tooveren en wie den Steen der Wijzen gevonden had, die verstond het kunstje, want deze steen der steenen had het vermogen alles, wat er mee werd aangeroerd, in goud te veranderen.
Maar dien steen der wijzen te vinden, dat was het fijne van de zaak. Zie de alchimisten aan den gang met fornuizen en retorten en allerlei preparaten op afgezonderde plaatsen, opdat niemand het geheim ontdekken zou, zoo het soms bij verrassing zich openbaren mocht. Bosschen verdwenen in de ovens der laboratoria en daarbuiten werd met ongeduld het oogenblik verbeid, waarop het groote woord gesproken zou worden: ‘het is gevonden!’
Of ooit de steen der wijzen gevonden is? Spitst uwe ooren, Staten en Maatschappijen, Speculanten in Sporen, die met een vaart van wie weet hoeveel mijlen in

{==425==} {>>pagina-aanduiding<<}
het uur in het Niet loopt! Of ooit de steen der wijzen gevonden is? Beproeft het recept, zoo gij wilt,
‘men gaat heen en men neemt 4 pond munumu Cunila Rotani Rotani Grotnihumaz, wasche hetzelve met gefiltreert schoon regenwater, tot dat het wit daaruit koome, leg zulcx op een schotel in de vreye lucht om te droogen. Voorts neemt 2 pond Manuti Namuzoni Manom, vermengt.... enz.
Als gij met het voorgeschrevene gereed zijt, zal ik u het overige zeggen, en als 't er soms mee gaan moge als met zoo menig gebak, dat het veelbelovend en zooveel vertrouwen inboezemend ‘men gaat heen en men neemt’ van Aaltje of andere specialiteiten te schande maakte, zoek dan het ‘Gemakkelijk en effen voetpad leidende recht toe naar het gulden slot van Hermes’ op of andere werken, die over de ‘geheime konsten’ handelen, en beproef uw fortuin.

Goud maken heet thans: geld maken.
Geld maken is iets anders dan geld verdienen. 't Volk heeft den term gekozen en met zijn eigenaardig instinkt welsprekend gekozen. Ik weet niet of de uitdrukking voorkomt in de handboeken der staathuishoudkunde; maar wel weet ik dat hij onder onze alchimisten geijkt is. De vaderen vooruit, hebben zij den steen der wijzen gevonden. Hij heet Speculeeren. Daar maken wij geld mee. Heerlijke steen der wijzen! Wij raken er geen koper of ijzer mee aan, om er goud of zilver van te maken; wij maken geld, dadelijk wel gemunt geld, klinkende

{==426==} {>>pagina-aanduiding<<}
munt uit nevelen, uit geruchten, uit domheid, uit ijdelheid, uit dobbelzucht, uit luiheid. Wij raken er papier mee aan, en 't is geld. Arme tobbers van oude dagen, wij zien u vóór ons, zooals uwe vereerders of uwe bespotters u uitteekenden, met uwe lange tabbaarden, uwe wangen hol van het waken, uwe oogen strak van het turen, uwe magere vingers uitgerekt van het vergeefsche grijpen naar den nimmer gelukten Lapis. Wij zien u met knijpbril en gebogen knieën bij uw schouw, uwe flesschen, uwe tooverboeken, arme tobbers! Wij doen 't beter, wij wasschen ons aangezicht en zalven ons hoofd en dragen mooie dassen en vesten en liggen in weelderige stoelen en zijn... wijs. Wij hebben den steen der wijzen gevonden en den weg die ‘recht toe naar het gulden slot van Hermes leidt.’

't Is een jaar of wat geleden. Ik woonde buiten en 't was een regenachtige vooijaarsdag. 't Genot met eigen hand groenten te zaaien, om straks met eigen oog wezenlijke sla en erwten uit den grond te zien komen, was onwederstaanbaar. Wat gaf ik met een oud duffeltje en een oude pet om den regen? Wat gaf ik met een paar klompen aan de voeten, om den modder van mijn tuin? Wat gaf ik met de pomp in de nabijheid, om een paar morsige handen? Wat gaf ik om den slimmen lach van een paar voorbijkomende boeren, in het planten en tuinieren doorkneed? Ik tartte het weder en de elementen, wierp het volk een uitdagenden groet toe en werkte met gloeiende wangen en dampend hoofd in het zweet van mijn aangezicht voort.
Ik had een uurtje gearbeid, toen ik met natte kleeren,

{==427==} {>>pagina-aanduiding<<}
modder aan mijn oude tuinbroek, vuile handen en verwarde haren, op mijn kousen, ontoonbaar in de gang van mijn huis stond. In de gang bevond zich bij de voordeur een heer. Niet alle dagen kreeg men er bij ons een te zien. De jeugd van het dorp was dan ook bescheiden fluisterend; maar met onbezweken trouw hem gevolgd. Wie kon 't zijn? Iemand, om mij te spreken, had de meid gezegd. En door de meid had die Iemand bemerkt dat ook ik een heer - en wel de heer des huizes was. Maar een spotachtig lachje schoot uit zijne oogen, bewoog zijn mond, vloog over zijn vest, zweefde langs zijn gouden horlogeketting en verborg zich achter zijne blanke manchetten.
De studeerkamer werd schoongemaakt. Daardoor was de mooie kamer, tegelijk huiskamer, ook al niet zooals zij wezen moest, want ik had niet veel verschot van kamers - en de zitkamer moest met mij den last van de schoonmaak dragen. Verschooning te vragen voor mij en voor mijn huis was wel het eerste, wat ik doen kon, toen ik, na mij wat te hebben opgeknapt, met hem in de huis- en pronkkamer zat.
De heer was zeer beleefd, noemde het ‘misschien onbescheiden’ dat hij mij stoorde in.... wat hij mijne werkzaamheden noemde, zou mij niet lang ophouden en kende mijn smaak voor.... sla en erwten, neen, maar voor fraaie en nuttige boekwerken, 't Was of hij zeggen wilde dat hij onder de ruwe schors een fijne boomsoort ontdekt had, in den tuinier een man van intelligentie en smaak, 't Was wel goed van hem. Wij maakten een zonderling contrast. Hij zat daar vóór mij tot mijn beschaming, een gentleman op en t' óp, ook in zijne manieren; en gij moet een Cincinnatus zijn, om bij zulk een bezoek een goed figuur te maken, wanneer gij, als uit den droom, achter een

{==428==} {>>pagina-aanduiding<<}
ploeg of uit een moestuin wordt weggehaald en riekt naar 't geen een welwillende boer van den hoop achter zijn stal in uw tuin heeft laten brengen. Maar de heer stak een reddingplank uit en opende het pak, dat hij onder den arm gedragen en op tafel neergelegd had. Kon ik zoo boersch zijn mijn belangstelling te weigeren aan al het schoons, dat hij mij te zien zou geven? Was 't niet een welkome gelegenheid, om mij te herstellen? Achter mijn schrijftafel, met boeken en papieren rondom mij, folianten op stoelen, brochures op de vensterbank, geleerden aan den wand, had ik misschien trotsch kunnen zijn; thans onmogelijk!
Een merkwaardig boek was 't, dat hij mij te zien gaf. Eigenlijk was 't maar een eerste aflevering; doch een kenner ziet in één aflevering het gansche boek, en ik scheen, gedurende de enkele minuten van stilte, die nu volgden, het geheel te zien tot het lijstje met errata toe. Ik weet niet meer waarover het handelde; maar ik weet wel dat het mij zou inlichten omtrent allerlei onmisbare zaken, waarin ik tot dusver maar een stumper was gebleven en waarvan ik waarlijk toch wel wat weten mocht. Er was een zonderlinge neiging tot peinzen in mij. Ik zag een nieuw arbeidsveld vóór mij, waarop ik nieuwe vruchten van kennis zou oogsten. Ik las enkele namen en kunsttermen, die mij voorkwamen kabalistische teekenen en tooverformules te zijn, waarvan het wel de moeite waard zou wezen den diepen zin en het verband te leeren verstaan, zoo paaide ik mij zelven, want ik zag er tegen op den man onverrichter zake te laten vertrekken. Had de vreemde heer zich niet verwaardigd uit zijn ‘brandpunt van beschaving’, waar groote uitgevers wonen, naar mijn dorpje

{==429==} {>>pagina-aanduiding<<}
te reizen om mij op te zoeken, mij alleen, mij, die hem wellicht door een vriend, door een professor, was aanbevolen? Was het niet heusch ten minste eenige vragen te doen omtrent het bewuste werk?
't Was een duur werk. Hij wilde 't mij niet opdringen, ik moest zelf maar eens zien welke schatten ik voor mijn geld bemachtigen kon. ‘Mijnheer zou dat zeker beter kunnen beoordeelen dan hij. Alle mannen van kennis en smaak hadden er goed over gedacht. Ik kon de namen zien, als ik wilde.’ Waarlijk, daar stonden zij, mannen, die met hunne verhevene namen mijne testimonia hadden geteekend, of in de Tweede Kamer zaten en wier redevoeringen mij aan het ontbijt plachten te verkwikken. En 't hing maar van mij af - en mijn naam zou naast hunne namen prijken. O, verleiding!
Wie doet niet gaarne een groote daad, wie teekent niet gaarne een groot besluit?
Maar....
O! de groote heer was een goed heer en het hart, dat een mensch welsprekend maakt, maakt hem ook tot een goed verstaander, die maar een half woord noodig heeft. Hij begreep al spoedig dat het mij misschien moeite zou kosten mijn roem te betalen. Geen nood! Het werk kwam in afleveringen uit, die telkens maar een kleinigheid kostten en zoo kreeg ik na eenigen tijd het gansche werk in mijn bezit, zoo goed als voor niet.
Dit alles kwam mij zeer waar voor. Alleen merkte ik tot mijn ontzetting dat ik al verder gegleden was dan ik bedoeld had. Ik schikte mij in mijn lot zoo goed als ik kon, en zou mij op dit laatste punt nog wel weten te verdedigen, ja, zoo het noodig bleek, mijn terugtocht

{==430==} {>>pagina-aanduiding<<}
met eere kunnen volbrengen. Ik moest mijne krachten slechts ijlings samentrekken en.... hier bleek op nieuw mijn zwakheid. Wat gaf ik niet uit voor sigaren, kleine reizen, kleine weelden? - Ik voelde dat ik ook dit punt aan den vijand overleveren en mij op genade of ongenade overgeven moest.
Er was geen inktkoker in de kamer; maar dat was geen bezwaar; de heer had een potlood bij zich en mijn naam - daar stond hij met geruststellende gebaren mij borg voor - zou niet worden uitgewischt. Maar potlood! Wie schrijft zulke besluiten met potlood en niet liever zwart op wit?
Ik ben door een wonder behouden gebleven. De menschen zeggen dat het hun goed gesternte is, dat hen gered heeft. Mijn goed gesternte was dan, zoo niet de roode slagersknecht, een morgenster, die tweemaal in de week uit de naburige stad opging en op zijn dagkaros mager vleesch en vette quitanties rondreed, dan toch zeker de bleeke bode, die met een militairen groet belastingbiljetten uitreikte en later met iets, dat naar een militair commando zweemde, waarschuwingen aan de gemeentenaren ronddeelde.
Ik moet hier plechtig verklaren dat ook de vriendelijke koopman in wetenschappen 't niet aan waarschuwingen heeft laten ontbreken. Zijn geweten is rein. Hij heeft niet opgehouden mij te verzekeren dat ik mijn heil met voeten trad, hij heeft niet opgehouden mij te vragen of ik mij niet bedacht, hij heeft met de meest bewonderenswaardige lankmoedigheid mij tien, twintig malen de gelegenheid tot terugkeer geopend. Ik heb niet gewild. Hij is beleefd gebleven tot het einde toe, zoodat ik mij verbaasd heb

{==431==} {>>pagina-aanduiding<<}
over zijn edelmoedig geduld. Hij heeft niet gezinspeeld op de zonderlinge ontvangst, die ik hem had bereid. Ik had een gevoel alsof ik een misdaad gepleegd, een mensch gedood had, en 't was waarlijk een verlichting, toen ik zag hoe hij, na het tuintje vóór mijn huis driftig te zijn doorgeloopen, het hek met een kwaadaardigen slag achter zich dichtsmeet. Ik heb de kleine schade met liefde betaald, als een boetedoening voor mijn vergrijp.
Later heb ik op die kleine onkoste met nog meer genoegen teruggezien. 't Gebeurde soms dat een vriend, een kennis, een student, een predikant, een ambtenaar mij verzocht het onschatbare boekwerk van hem over te nemen en voor de nog niet verschenen afleveringen in te staan, daarbij oneerbiedig, schoon tevens ootmoedig, genoeg, verzekerende dat zij er ‘ingeloopen’ waren. Zij zijn er eindelijk toe gekomen een post, een schadelijken post, zooals zij zeggen, voor het onschatbaar boekwerk uit te trekken. Maar telkens verwijten zij zich (en met recht!) dat zij zich door de mooie praatjes van den welsprekenden colporteur hebben laten overrompelen; en zij zeggen dat zij het boek niet meer kunnen aanzien.
Toch was het boek zoo kwaad niet; maar 't is beland waar het niet zijn moest.
Sedert heb ik mij steeds bijzonder ‘gereserveerd’ gehouden. Ik heb gaarne een praatje met de heeren gemaakt, over het weer, over hun betrekking, hun lief en leed, en hun een sigaar gepresenteerd; maar mij wel gewacht de eerste zoo gevaarlijke schrede te doen.
Ik zeg niet dat dit de rechte weg naar het gulden slot van Hermes geweest is, mijne heeren uitgevers! Misschien hebt gij het gulden slot niet gezien, dan in uwe droomen

{==432==} {>>pagina-aanduiding<<}
alleen. Maar zoo dit niet de steen der wijzen is om geld te maken....

Er zijn soorten van welsprekendheid. Er is een welsprekendheid der colportage en er is eene der advertentie. Er zijn firma's, die door het adverteeren naam gemaakt hebben, en zoowel aan de veelvuldige proeven, die in dit genre van letterkunde worden geleverd, als aan de vele strompelende navolgingen zou men zeggen, dat hier de steen der wijzen gevonden was. De dwaasheid der menschen is de wijsheid der adverteerders.

- ‘Kijk, dat is wel het onbegrijpelijkste aanbod, dat er ooit gedaan is,’ zegt mama, terwijl zij - de kinderen slapen - met manlief rustig aan het avondeten zit en in de voor haar liggende krant staart.
- Vindt ge, beste? zegt haar man, met het oog in de berichten van zijn handelsorgaan.
- Neen, ik vind het nog niet. Ik lees een advertentie voor.
- Zoo, zoo! De menschen maken het ons toch recht gemakkelijk tegenwoordig, zoo gemakkelijk, dat men niet eens meer behoeft te zorgen voor zijn eigen verwondering. Die zorg kan men ook al aan anderen overlaten. Ja, voordat gij er om vraagt, verwondert men zich al voor u. Zoo is hier dan iemand bezig zich voor u op te winden over zijne eigene aanbiedingen. Dat belooft wat goeds.
- ‘Lees dit nu eens aandachtig en ongetwijfeld zult gij uitroepen, 't is onbegrijpelijk voor f 2.50.’
- Ik laat mij niet voorschrijven wat ik onbegrijpelijk

{==433==} {>>pagina-aanduiding<<}
vinden moet; maar kom aan! ik zal eens raden waarover die advertentie handelt. Ik wed, over een boek.
- Een boek? laat eens zien: een inktkoker, een schrijfmap, postpapier, enveloppen, penhouder, lak, een lot in de verloting van de Tentoonstelling van kunstindustrie, - onder de prijzen bevindt zich een piano, een ameublement, juwelierswerken, goud, zilver.... alles voor één, voor één rijksdaalder.
- Maar ge moet toch ook een boek nemen?
- Een boek, zegt ge? neen! ja, toch! een romantisch werk. Dat treft mooi - dat is een boek, dat we misschien wel zullen lezen ook. Een nieuw ameublement, man, konden we wel gebruiken, het onze wordt waarlijk wat kaal en ouderwetsch. En wat moet zulk een boek prettig lezen in zoo'n heerlijken stoel, dien dat lieve boek voor je getrokken heeft, Waarlijk! dat moet een delicieuse lectuur zijn! Maar kijk eens, daar hebt ge weer wat moois, vlak er naast, een piano, een heele beste. Zoo'n heele beste kunnen we toch nog nooit koopen.
- Weer met een boek?
- Och wat komt dat er op aan? Maar, als gij 't dan volstrekt wilt weten, ja; wanneer gij een humoritisch werk neemt, dan kunt gij een piano trekken! De kinderen zijn er juist aan toe. 't Wordt hoog tijd en als we nu dat mooie stuk getrokken hebben....
- Of een bureau, zooals ik hier in mijn krant lees....
- Ook al goed; dan zijn we goed klaar voor uw verjaardag. Maar wacht eens, daar lees ik nog wat anders. We kunnen geld trekken. Als ge weer een ander boek neemt, kunt gij een muntje van f 10 of een bankje van f 25 krijgen. 't Is waar, 't is heel wat minder; maar....

{==434==} {>>pagina-aanduiding<<}
't is altijd mogelijk dat we noch de piano krijgen, noch het bureau en de kans op het geld is veel grooter, want daarvoor zijn meer dan één - ik geloof wel 20 bons - klaar gemaakt. Dat moesten we doen! Hebt ge een postwissel? Een briefkaart is niet eens noodig.... Maar.... een premieplaat was toch nog secuurder. Ik heb gehoord dat Mevrouw van der Heb laatst zoo'n mooi boek heeft getrokken, een wintergezicht, geloof ik, met een narreslee en schaatsenrijders en een bevroren molen en een koeken-zoopje en een bleeke vlag, en alles wat er zoo bij hoort, tot een roode ondergaande zon toe. Zulk een boek zou ik ook wel willen hebben. Het zou waarlijk heel goed hangen in de voorkamer. 't Is precies of je een wezenlijke schilderij ziet en dat voor een gulden of 8, want ik geloof niet dat de plaat duurder is, met de vergulde lijst mee! Nu, wat zeg je er van?
- Ge spreekt van een plaat of het een boek en van een boek of het een plaat was. Maar wat krijg je voor het geld?
- Een schilderij!
- Ja, maar welk boek?
- Och, lieve, wat praat je 'toch altijd over die boeken? Gij krijgt immers een boek met een premieplaat of met een lot! Is dat niet genoeg? Bij uw boekverkooper krijgt ge niets, als gij een boek bestelt. De apotheker geeft ten minste nog een doosje drop. Nu, bij mijn boekverkooper krijgt gij een heele schilderij present - een boek met een premieplaat is toch altijd meer dan een boek zonder premieplaat. Wees dus maar tevreden.
- Die arme auteur!
- Arme auteur? 't Is een buitenkansje voor een auteur

{==435==} {>>pagina-aanduiding<<}
als hij met zijn boek ons zoo'n mooien stoel of een piano laat trekken. Dan moet zijn boek wel bevallen, zelfs al wordt het niet gelezen en dat is misschien zijn geluk; zoo wordt hij zonder veel kritiek beroemd. - Heb ik weer ongelijk? Wat wilt ge nu weer zeggen?
- Beste vrouw, stel je het tegenovergestelde voor - dat men niets getrokken heeft of dat de premieplaat bij nadere beschouwing niet aanstaat, of verveelt, en de teleurgestelde koopster of speculante - want vooral de vrouwen zijn op de loterij verzot en dat weten de heeren uitgevers wel, - het boek ter zijde werpt met een smadelijk ‘daar heb ik ook wat aan!’, zooals een grage mosseleter een ledige schelp zou wegsmijten. En niet gelezen te worden is, wat ge ook zeggen moogt, alleen reeds een straf. Ik beklaag de arme auteurs van harte, wier boeken, misschien met zorg en moeite bewerkt, misbruikt worden tot een.... eenigszins lijvig loterijbriefje.
- Nu, man, dat mag waar wezen; maar dat is nu eenmaal zoo. Als wij 't niet doen, doet een ander het. Er staat toch bij al de advertenties, dat men zich reppen moet, want dat....
- de liefhebberij bijzonder groot is, natuurlijk! Dat is een bluf - of een waarheid, en in beide gevallen een treurig ding.
- Dat voorspelt niet veel goeds voor me. Ik wilde juist vragen wat we nu nemen zullen, de piano, het bureau, de f 25, of de premieplaat.
- En ik wilde u juist voorstellen noch op de piano, noch op het bureau, noch op de f 25, noch op de premieplaat te vlassen. Wanneer hebt gij er aan gedacht zulke dingen uit de lucht te zien vallen, wanneer er aan gedacht

{==436==} {>>pagina-aanduiding<<}
meublen en juwelierswerk en geld te winnen? Die dwaze advertenties zouden je het hoofd op hol brengen en van mijn tevreden vrouwtje een speelster en dobbelaarster maken. Men speculeert op uw hebzucht, uw begeerlijkheid, die men op allerlei wijzen weet op te wekken, en het eind is, dat gij, zoo gij zelve den prijs niet trekt, de dupe zijt van het geval en een piano of f 25 ten geschenke geeft aan iemand, dien gij volstrekt niet kent en aan wien gij allerminst zoodanig cadeau wenscht te vereeren. De edele gever malgré lui krijgt voor zijn allerliefst cadeautje zelfs niet eens een dankje en kan het ook niet verlangen, want hij weet zeer goed dat het eenige, wat hij heeft verdiend, een spottend lachje is. 't Is me een tijd van geld maken tegenwoordig! Gij wilt geld maken uit een speculatie en de heeren uitgevers ook. Gij speculeert op uw goed fortuin en de ander op uw domheid en uw zucht om met een kleinigheidje een groote winst te behalen. Gij speculeert tegen elkaar in, dat het een aard heeft. Weet je wat? Ik zal u een lot koopen in de Staatsloterij.
- In de Staatsloterij? Daar zijt gij altijd zoo tegen geweest en gij weet dat vader er ook altijd zoo tegen was. 't Is rijk worden door eens anders verlies of omgekeerd arm worden door eens anders winst en....
- Vrouw, wat zijn uwe aanbiedingen anders, dan loterijen?
- 't Boek is er toch!
- Wel, wel, nu komt gij op uw beurt met het boek voor den dag; maar het boek, dat weet ge wel, is voor u hetzelfde als het loterijbriefje; niets anders.
- Maar de eene loterij is dan toch zoo goed als de andere.
- Neen, de Staatsloterij is een erkende loterij, die zich uitgeeft voor 't geen zij is....

{==437==} {>>pagina-aanduiding<<}

Misschien zult gij de woorden, die de strenge echtgenoot sprak, wel verder willen aanvullen..

't Is aardig - neen 't is meer dan aardig, 't is - oordeel zelf wat het is.
Ik bedoel: op te merken hoe innig de eerste liefde geweest is onzer vaderen voor het Boek. In een hoekje met een boekje, luidt het oude rijmpje. Wat stille wellust, wat rustig genot, wat jaloersche vriendschap spreken uit dat woord! Maar wie gaat er in een hoekje met een boekje, al is het ook uit iemands welbekende sorteering romantische werken voortgekomen, wie gaat er in een hoekje met een boekje, welks grootste verdienste (in onze oogen) dit is: dat het een penhouder of zakinktkoker voor ons getrokken heeft. Zulk een boekje zet men in een hoekje.
Het Boek bracht zijn jeugd in het klooster door. De jonggeborene was een weinig onbeholpen. Het was niet zoo flink opgewassen, zoo welgemaakt, zoo goed ter tale als thans onze volwassen boeken zijn. Toch werd het, toen het nog in de luren lag, prachtig ingebakerd in fraaie banden, die met ivoor beeldwerk en goud en zilver drijfwerk belegd, bij uitnemendheid geschikt waren voor eventueele verlotingen; doch de steen der wijzen was toen, zooals bekend is, nog niet gevonden. De wijzen en geleerden en vromen stonden vol bewondering om de wieg van het kindeke heen en knielden neder, want zij hadden zijn ster gezien. Deze zou een koning zijn!
‘Zoovele boeken gij schrijft, zoovele offeranden legt gij

{==438==} {>>pagina-aanduiding<<}
op Gods altaar’, meende Thomas á Kempis - ‘Boeken zijn het wapentuig der klerken, de schatten der leeraren, de troost der religieusen, de erflatingen der heiligen, de organen van den H. Geest des Allerhoogsten,’ wat overgezet zijnde beteekent dat zij de onmisbare werktuigen zijn der opvoeders, de erflating der denkers, de organen van den geest. - Dezelfde devote man wilde dat men een librerie met gereinigden schoenzool en eerbiedig zwijgen zou binnentreden, want die plaats was heilig - en die een boek ter hand nam, zou het doen met den zin, die in den ouden Simeon was, toen hij het kindeke Jezus in zijne armen hield - en als hij het las of sloot, had hij God dank te zeggen voor de geestelijke weldaad hem bewezen. Dat heet ik eerbied voor een boek en waardeering en dankbaarheid voor de gewijde bladeren, waarop de mensch wat hij zag en hoorde, wat hij dacht en gevoelde, wat hij wist en droomde had uitgestort. Maar door de drukkunst is het misdruk in de wereld gekomen.

Hier zie ik de heeren uitgevers opstaan en hoor ik hen algemeen getuigen dat ik de ware snaar aanroer, dat, als er thans zooveel liefde, belangstelling en hart voor het Boek was, als in de dagen, toen er nog geen misdruk bestond, zij niet tot zulke speculatiën hun toevlucht zouden nemen, als in deze dagen noodig geworden is. ‘Wat denkt gij,’ zoo hoor ik hen zeggen ‘dat wij voor ons genoegen speculeeren? Gij hebt mooi praten, mijne heeren, gij hebt mooi praten. Komt maar eens een half jaar in onze zaken en kijkt eens achter de schermen. Wat denkt gij, dat wij van den wind kunnen leven? Wij werpen de schuld terug op u, mijne heeren auteurs, en op u, publiek!

{==439==} {>>pagina-aanduiding<<}
Gij verstaat elkander niet en wij, arme boekhandelaars, moeten toch leven van uw goede verstandhouding en vriendschap. Breekt de oorlog tusschen u uit, dan zijn wij de eersten, die er bij verliezen. Gij, auteurs, vraagt hooge honoraria voor boeken, die het publiek niet lezen wil, en het publiek biedt alleen hooge prijzen voor boeken, die gij niet schrijft. Maar zoo is het niet uit te houden. Wij moeten wel, om de verzoening tot stand te brengen en den vrede te bewaren, onze toevlucht nemen tot hulpmiddelen, zoo wij ons ten minste niet verlagen willen tot het debiteeren van zulke boeken, als altijd verkocht worden. Wij leggen ons b.v. bijzonder toe op ‘mooie bandjes,’ dat is het begin onzer uitvindingen geweest. In het mooie bandje - en ik druk hier op mooi; want soliede wilt gij ze niet; 't is maar linnen, en het gekleurde linnen houdt het geen vijf jaren uit tegen het licht der zon - in het mooie bandje lag alles, wat er volgen zou, als in een profetie, besloten. Het boek was ornament geworden. Op dien weg zijn wij voortgegaan! Wat wilt gij? een premieplaat is niet anders dan een nòg mooier bandje, een piano is een boek in den schoonsten band. Wij weten zeer goed, O geleerde mannen en fijn beschaafde dames! dat het bandje om het boek is, in letterlijken en in figuurlijken zin, en dat niet het hoek is om het bandje; maar duidt het ons niet ten kwade dat wij van onzen kant daar een andere redeneering tegenover plaatsen: de boekhandelaars zijn niet om het boek, maar het boek is om de boekhandelaars en uitgevers, om hunne vrouwen en kinderen, hun krediet, hun naam, hun leven. Ik zie den tijd komen dat het boek wordt ingedeeld bij de galanterieën of bij de kunst, zoo deze niet bij de spiegelmakers komt; maar zoover is het nog niet gekomen

{==440==} {>>pagina-aanduiding<<}
en wij moeten verkoopen en geld maken. 't Is niet anders. Er is een malaise van belang in ons vak. Het eerst, wat een mensch afschaft na zijn rijtuig en livrij, is: boeken. 't Is verschrikkelijk! Als er nu nog maar goede boeken kwamen - boeken voor het groote publiek, mooie boeken, dan was 't nog wat, maar wij moeten, om aan den gang te blijven, allerlei oude schrijvers uit hun asch doen opstaan en zoo wordt niet opgewekt die zin voor de fraaie letteren, die noodig is, om èn den handel èn de letterkunde te doen bloeien!’

De Rijn, zegt men, is een schoone rivier en de Rijn van zijn oorsprong tot aan Zee van Karl Stieler, Hans Wachenhusen en F.W. Hackländer, uitgave van Egmond en Heuvelink te Arnhem is, zegt men, een goed boek. Laten de heeren zelven 't getuigen.
‘De bewerking werd opgedragen aan drie letterkundigen van groote verdienste, wier namen ook buiten de grenzen van Duitschland met lof zijn bekend, Karl Stieler, die den Rijn schetst van zijn oorsprong tot Mainz, Hans Wachenhusen, die het belangrijke en schilderachtige gedeelte van Mainz tot Keulen beschrijft, Hackländer, die voor zijn rekening nam den Benedenrijn van Keulen tot aan Zee’. 't Zijn ‘de romantische oevers, die jaar aan jaar tallooze toeristen lokken’ en ‘waaraan dichters, schrijvers en teekenaars ten allen tijde hun stof hebben ontleend.’
Nog meer!
‘Zij bepaalden zich echter niet uitsluitend tot de Rijnoevers zelven, maar namen ook die van de rivieren, welke in den hoofdstroom uitmonden, in het werk op, de Neckar, de Main, enz. en evenzoo de bergstreken, welke den Rijn

{==441==} {>>pagina-aanduiding<<}
begrenzen, het Schwarzwald, de Vogezen, enz. leverden de stof voor menige schoone bladzijde op het gebied van historie of legende of aan natuurbeschrijving gewijd.’
‘Zoo aan den tekst, waarvan de vertaling aan bevoegde hand is opgedragen, uitstekende letterkundigen hun talent hebben gewijd,...’
(Ik hoop namens de uitgevers te mogen verklaren dat de bevoegde hand het prospectus niet heeft gesteld)
‘... schilders van naam leverden de illustraties.’
Driehonderd tekstillustraties en vijftig tintdrukplaten van minstens dertien kunstenaars zullen het werk versieren.
Ja, versieren is het woord.
Heeft de bevoegde hand ons geen staaltje van stijl gegund, de uitstekende kunstenaars R. Püttner en B. Vautier hebben ons een kleine kunstbeschouwing gegeven.
Gewoonlijk worden aan prachtwerken onder ons geene hooge eischen gesteld. Doch zoo zij hier worden gesteld, zij zullen niet onvoldaan blijven. Als al de platen zoo gelukkig mogen uitvallen als die donkere Schwarzersee, die haar naam getrouw al haar licht en leven, haar lust en haar tinteling heeft moeten prijsgeven onder de drukkende slavernij van het reusachtig, dreigend gebergte, haar heer en haar meester - of als zij gelijk mogen staan met die Ruïne van Dusenbach, die met het ééne raam, dat zij behouden mocht, als met een oud maar waakzaam oog, door de jonge takken staart, en het dartel groen ziet opklimmen langs de verweerde trappen - of als zij die Hospitaalpoort te Straatsburg mogen evenaren, met die zware muren naast zich, waaronder zij als ter sluik den wandelaar een doortocht gunt, en met die schoone stad achter zich, - die stad, die zij zoo trouw bewaakte en wier daken, torens

{==442==} {>>pagina-aanduiding<<}
en schoorsteenen zoo veilig achter den wal liggen te dommelen in den vroegen morgen - of eindelijk, wanneer zij niet minder zijn dan het dek eener Rijnstoomboot, waar - misschien behoort het tot de locale kleur - het ‘ietwat ploertig’ element vooral niet op den achtergrond treedt; maar waar ook menig gezellig groepje u aantrekt, waar de lucht zoo koel schijnt onder het breede zeil en het stampen en bonzen van de breede raderen als gehoord wordt - als al die beloften vervuld worden, zal het werk in dit opzicht een goed werk mogen heeten.
Kon de Rijn met zijne schoone oevers, met zijne bergen, met zijne stoombooten en zijne wonderen niet door deze zijne eigene middelen de lieden tot zich trekken? Wie gij zijn moogt, 't zij gij langs den Rijn hebt gereisd 't zij gij onder het breede scherm hebt gezeten of de ruïne in haar ééne oog hebt gezien of het konijnegat in Straatsburgs muur zijt doorgekropen of onder de dennen aan het zwarte meer hebt gestaan, dan of gij 't niet deedt, dit boek moet gij begeeren en moogt gij begeeren. De heeren uitgevers zijn zich dan ook wel bewust dat zij iets goeds geven.
De bescheidenheid, die zij daarbij in acht nemen, schijnt die verzekerdheid te komen bevestigen. Hier geen opvijzelen en aanprijzen van eigen waar, als het ééne noodige. Konden de uitgevers moeielijk iets anders zeggen dan dat er ‘zeker aan werken over den Rijn geen gebrek’ was, niets ter wereld drong hen verder te gaan. En toch zij gingen verder. Terwijl anders gaarne beweerd wordt dat het werk, hetwelk men uitgeeft, in een behoefte voorziet, verklaren zij juist zoo iets niet te willen zeggen. Men ziet het, zij zijn de ridderlijkheid zelve en versmaden elke grootspraak,

{==443==} {>>pagina-aanduiding<<}
waarmee zij het publiek zouden verleiden, gelijk past bij een werk, dat zich zelf aanbeveelt en zich nog aanbevelen zou, ook al spraken de beide vaders er kwaad van.
Zoo durven de uitgevers van de Rijn dan met gerustheid dit werk aan het Nederlandsch publiek aanbieden, want ‘het bevat den vollen rijkdom in zich van al wat de Grootvorst van Europa's stroomen aan Natuurtooneelen en Kunst, aan Geschiedenis en Sage te genieten geeft.’
Braaf! dat is gesproken als van mannen.
Doch ieders moed behoeft wel eens een steuntje. Het zeggen dat het werk niet in een behoefte voorziet is kras - 't beweren dat er geen gebrek is aan werken over den Rijn is ook kras en derhalve - een klein waarborgde mocht er wel zijn. In den tekst van het prospectus wordt er niet van gerept. Geen wonder, want het is maar bijzaak. Men moet niet denken dat het daarom te doen is. Intusschen, wie 't weten wil, die kan het weten, want het staat meer dan eens op het prospectus vermeld. Wat? - Ja, wat?
Het staat, alsof het er maar half bij behoorde, als een advertentie op een dominésbriefje, boven aan de eerste pagina van het prospectus geadverteerd, met bescheiden blauwe letters:
Aan deze uitgaaf is als cadeau verbonden.... een piano?... een schrijftafel?... een boekenkast?... een ameublement? Heen, meer! Ik zal u voorbereiden op het ontzettend bericht. Een kamer! Een kamer om het boek de Rijn rustig te lezen,... en nog een kamer, om het een of ander te nuttigen en zich tusschen het lezen te verpoozen.... en nóg een kamer, om te mijmeren over het

{==444==} {>>pagina-aanduiding<<}
gelezene.... en nóg een kamer, om te rusten en te droomen van het schoone boek... en een tuin, om 's ochtends krachten te verzamelen en 's avonds te dwepen met den Rijn bij maanlicht.... in één woord: een villa met den Rijn in hoogst deszelfs eigen persoon in de nabijheid en den naam des gezegenden in den gevel, een villa, een wezenlijke villa bij Arnhem, de Villa Rhenana. Wij noemden die huizen vroeger: ‘buitentjes’, ‘optrekjes’, of als zij groot waren ‘buitens’ of ‘landhuizen’ of ‘plaatsen’. En wij gaven ze minder classieke opschriften en titels; namen, ja, aan ligging en uitzicht, aan vriendelijke dalen en beken, aan gerode berken en iepen, of, zooals de naam dezer villa, aan onzen ouden Rijn ontleend; maar dan in goed Hollandsch gebeiteld op de steenen palen der oprijlaan of gegoten in het eenvoudig tuinhek. De boer had al moeite genoeg het steenen of ijzeren schrift te ontcijferen, vaak wonderlijk, tegen alle taalregelen in, op het ééne hek afgebroken om op het andere te worden voortgezet; hij had al moeite genoeg met een enkel vreemd woord als ‘ma délice’ of ‘ma retraite.’ Nu zal hij, zoo hij zich nog waagt langs den Velperweg, de taal moeten gaan voeren van Cicero en Julius Caesar. Maar de Villa's zijn in de mode en de Villa Rhenana is de nieuwmodische naam van een nieuwmodisch bouwprenthuisje in een nieuwmodisch lustoord gebouwd door de nieuwstmodische speculanten, - mijne vrienden, wat wilt gij meer?
Aan het eind van het prospectus staat het gebouw ten tweede male vermeld, en daar kunt gij nog meer hooren: ‘Het cadeau bestaat in een prachtige Villa’ Van het boek, dat toch een goed boek was, kon niet gezegd worden dat het aan een behoefte voldeed; maar hier zijn de heeren

{==445==} {>>pagina-aanduiding<<}
hun verrukking niet meester. Dit is te veel om te zwijgen: 't Is een prachtige villa. Ach, wat kan zijn naam anders doen verwachten? Wie dacht hier aan een oud hollandsch of oud geldersch buitentje, zedig weggescholen onder de zware linden, waaronder zij met hare blonde lokken en haar onschuldige vroolijkheid rondzweefde. De villa Rhenana is een prachtige villa en ik zie de jonge dames met hare chignons al zitten achter de helle, doorzichtige ‘openbare’ spiegelruit met een nieuwmodischen tuin van varens en sierplanten zonder bloemetjes, in standaards en bakken. De villa Rhenana is een prachtige villa! Zegt het voort! Zij is een prachtige villa! Dat het dreune door het land. De heer J.C.T. Timmermans van Abcoude, architect te Arnhem, heeft haar ontworpen en uitgevoerd en misschien dat zelfs de heer J. Grosschalk, de groote gebouwencriticus verklaren zou dat dit nu eens een pronkstuk van bouwstijl is. 't Is een prachtige villa, die met haar terrein een uitgestrektheid heeft van 170 bunder., ik bedoel □ meter. Zie dat gij een aflevering te zien krijgt van het goede en schoone werk de Rijn. Grij behoeft het niet in te zien. Van buiten op den omslag - 't is immers om mooie bandjes te doen tegenwoordig en dit is een mooi bandje - van buiten op den omslag staan opstand en platte grond voor u uitgeteekend; daar staan zij, opdat uwe oogen zich blind zouden staren op den luister dezer aanbieding. Want dat gebouw is het cadeau!
‘Aan deze uitgaaf is als cadeau verbonden de villa Rhenana...’
Als cadeau, verbeeld u! Neen, 't is geen droom. Het is zoo. Grij kunt met eigen oogen de prachtige villa gaan bewonderen, als gij maar zoo goed wilt zijn u van een entree-
{==446==} {>>pagina-aanduiding<<}
kaart te voorzien. Die entreekaart is - niet duur, och neen, gij teekent voor vijf en twintig gulden, in vijf jaren te betalen. Daarvoor krijgt gij een toegangsbiljet en hiermee gewapend dringt gij de villa binnen en doorloopt gij zijne gedenkwaardige zalen. Wat dit huis zal eens beroemd worden, zooals het Duivelshuis te Arnhem, waar Maarten van Rossem, de groote plunderaar woonde. Neen, 't is geen droom; aan de uitgaaf van de Rijn is dit huis als cadeau verbonden. Het bewijsstuk staat er reeds in levenden lijve.
Deze heerlijkheid kan op eens uit de lucht vóór uwe voeten komen nedervallen! Als gij maar wilt! Zij zal niet als Radbout's kasteel op het beslissend oogenblik in nevelen verdwijnen. Het is wel degelijk f 20.000 waard, twintig duizend gulden! Dit diene tot naricht voor het geval dat gij op zoodanige geschenken niet gesteld en nieuwsgierig mocht zijn naar den prijs, waarvoor het te verkoopen zou zijn En opdat gij niet zoudt twijfelen aan de werkelijkheid van dit alles, paart zich aan het romantische het praktische en staat nevens de gevleugelde fee van dit tooverpaleis de heer notaris Schiff, resideerende te Arnhem, en deze heer notaris is borg dat alles waar is.
Aan deze uitgaaf is als cadeau verbonden de villa Rhenana.
Als cadeau! Men zou het boek en den Rijn, ja, allen, die in deze edele en menschlievende zaak betrokken zijn lief krijgen!
Als cadeau....
Zie hoe dat zal toegaan! ‘De toewijzing dezer Villa geschiedt door het inleggen van een Bon in één exemplaar van de laatste aflevering’ - valt u dat tegen? dacht gij,

{==447==} {>>pagina-aanduiding<<}
onnoozele, in de eerste aflevering? - van de laatste aflevering van het boek, waarmede de houder bij ontvangst zich slechts behoeft aan te melden bij de Uitgevers van dit werk, om na notarieele overdragt, in het bezit dezer Villa te worden gesteld.’
Twee jaren zullen aan die beslissing moeten voorafgaan, twee jaren van spanning, van wachten en hopen. Dan zal het einde der dagen zijn en het vaderland een celebriteit meer onder zijne zonen en dochteren tellen. Want evenals de courant onlangs den heer X. als den gelukkigen trekker van een fraai bureau voor de wereld ten toon stelde, zoo zal ook de naam van den gelukkige, die de villa bezitten zal, geen geheim blijven; zijn naam zal gaan van mond tot mond, zooals de naam van Boyton, zooals die van het zegevierend renpaard, totdat de dag zal gekomen zijn, waarop iemand Spanje zal trekken met een prachteditie van Don Chijote.
Aan deze uitgaaf is als cadeau verbonden de villa Rhenana.
Dat zal een tempel zijn voor u, O, Vader Rijn! Langs zijn voet zult gij in ons kleine vaderland doodloopen en uw grootheid afleggen, maar al den roem en al de grootheid, die gij achterlaat, verheerlijkt vinden. Uw naam prijkt in den gevel: Villa Rhenana. De gelukkige bewoner zal uw priester zijn en dagelijks een hoofdstuk lezen uit de Rijn. Daar zal uw gedenkboek liggen op een altaar met altijd brandende waskaarsen en zij, die voorbij zullen gaan, zullen u groeten O, Rijn! eerwaardige Vader, Grootvorst van Europa's stroomen, en de priester zal achter de spiegelruiten de groetenden genadig toeknikken.... de gelukkige!

{==448==} {>>pagina-aanduiding<<}

Aan deze uitgaaf is als cadeau verbonden de villa Rhenana.
Als cadeau! Ik heb moeite gehad mijn jongen, die de fraaie platen van het prospectus bekeek en mijn uitlegging met belangstelling aanhoorde, te overtuigen dat het werkelijk een cadeau was. In zijn kinderlijke naïveteit de uitnemende kieschheid van dit woord ‘cadeau’ niet begrijpende meende hij al zeer snugger te zijn met te zeggen: ‘een loterij pa?’ Ik heb hem gezegd dat het een klein aardigheidje was om de goede zaak van de Rijn wat voort te helpen en de inteekening aan te moedigen. En dat is het immers? Hoe ter wereld kan ik anders de laatste zoo welsprekende zinsnede op voldoende wijze uitleggen, die zegt, dat ‘bij alle soliede Boekhandelaren de eerste aflevering ter inzage te bekomen is “(ter beoordeeling van opstand en platten grond)” en inteekenaren worden aangenomen’? 't Is waar ‘soliede Boekhandelaren’ kon ook beteekenen: boekhandelaren, die in plaats van in boeken in loterijbriefjes handelend voldoende waarborgen weten te geven dat de bij hen genomen loten goed zullen betaald worden; boekhandelaren, die den weg naar het gulden slot van Hermes weten te vinden, die weten wat geld maken is en wat voor geld maken gevorderd wordt; maar soliede boekhandelaren beteekent immers allereerst de zoodanigen, die het met den handel eerlijk meenen en alleen van goede praktijken weten - en aan deze gelooven wij het liefst. Natuurlijk spreken die van ‘een aardigheidje; een cadeautje, een kleine aanmoediging.’ Of zouden ook zij naïef genoeg zijn om het onderscheid tusschen de honderd duizend en een cadeautje niet recht te bevroeden?

{==449==} {>>pagina-aanduiding<<}

Wat zijn niet-soliede boekhandelaars? 't Is ook al een quaestie geworden, vrees ik.
Men moet, om zoodanige aanbiedingen te doen, zoodanige aanmoedigingen en cadeautjes, groot of klein, noodzakelijk te achten, al bitter weinig eerbied hebben overgehouden zoowel voor den handel als voor het geëerd publiek en de hooggewaardeerde begunstigers. 't Is dan zoover gekomen dat het aanbod van boeken niet geregeld wordt door de vraag naar boeken; maar door de vraag naar artikelen van weelde, en dat wij ons niet door onze boekhandelaars laten bedienen; maar dat zij zich van ons bedienen en ons uitlachen op den koop toe. Niet genoeg dat wij geen boeken begeeren, laten wij ons gebruiken, alsof wij ze wel begeerden - en zwijgen, neen! reiken de hand uit en roepen om boeken, om de illusie grooter te maken!
Er zijn, die het eergevoel van het publiek nog ontzien en ophouden. Te gelijk met het prospectus van de Rijn is door de Erven F. Bohn dat van Een geillustreerde uitgaaf van de Camera Obscura rondgezonden. Formaat en prijs komen vrij wel met de Rijn overeen. 't Is waar, Hildebrand heeft het bij ons weten te brengen tot den rang van ‘geliefd auteur.’ Toch is de uitgaaf van de Erven Bohn een onderneming van belang. Hoe geliefd de auteur Hildebrand ook wezen moge, ik ben er niet zeker van of de vereerders van de ‘Stichtelijke Uren’ en de geestverwanten des Utrechtschen Hoogleeraars genoeg met Hildebrands werk zijn ingenomen, om bij de gewone edities nog een geillustreerde te begeeren en voor deze onderneming hunne welgevulde beurzen los te maken. Ik hoop het. Ook zijn de vrienden van de Camera Obscura een lastig soort. Zij kennen hare beelden zoo

{==450==} {>>pagina-aanduiding<<}
goed en zij kennen ze al zoo lang. Men kan hun niets op de mouw spelden. Men kan hun niet wijsmaken dat dit Kegge's en dat Pieter Statoks portret is, wanneer zij 't bij ongeluk niet zijn. Brutaal zullen de vrienden van de Camera beweren dat Gerritje niet lijkt of dat Mientje er anders uitzag, want zij kennen al de heeren en juffrouwen, mannen en vrouwen van zeer nabij en hebben hen veel te dikwijls gezien dan dat zij ze zouden kunnen vergeten. Zoo is 't gesteld met honderden, en ik zeg u, de portretten moeten al heel goed gelijken, als zij voor echte portretten zullen worden erkend. De heer Sierig zal misschien zeggen dat hij ze ook gezien en dat hij ze zoo gezien heeft; maar het publiek zal antwoorden: ‘neen, ons oog bedriegt zich niet, zouden wij Dolf en Amelie niet kennen en Koosje niet en de ik van het boek niet, wat denkt gij wel van ons? Sommigen ook zullen misschien zeggen: ‘wij hebben al de beelden van de Camera Obscura in onze ziel. Daar leven zij. Soms komen zij bij ons spoken. Als wij de oogen sluiten, zien wij ze. Wij hebben ze allen een gedaante gegeven; en wij wenschen hen niet anders te zien. Wij willen leven met de beelden onzer fantazie, wij willen ons de illusie niet laten ontnemen, en verlangen niet dat een wild vreemde ons heden of morgen wordt gepresenteerd als den charmanten Heer van der Hoogen’. Bezwaren zijn ook hier, bezwaren van allerlei aard. Men heeft bij een werk, als dit meer, dan bij eenig ander te worstelen met de eigenzinnigheid, met de wijsneuzigheid van honderden, die al de platen van den Rijn met de meeste gedweeheid naar het leven geteekend zullen noemen. Ook is het geen geringe zaak zich aan een kunstenaar over te geven, al is deze dan ook de heer Sierig,

{==451==} {>>pagina-aanduiding<<}
en met hem voor eigen risico in zee te gaan. Dit is althans gansch wat anders dan de platen van een prachtwerk na te drukken.
En.... wat hebben de Erven Bohn gedaan om de inteekening aan te moedigen?
Flinke prospectussen laten drukken met verschillende voorstellingen uit de Camera er achter op.
Wat meer?...
Gezegd wat zij te zeggen hadden over teekenaar en graveur enz. en hun werk in de belangstelling van het publiek aanbevolen.
Wat meer?
Zij zijn niet zoo bescheiden geweest als de uitgevers van de Rijn. Zij hebben niet gezegd: ‘ons werk voldoet niet aan een behoefte’; maar wel ‘een geïllustreerde uitgaaf van de Camera Obscura zal niemand bevreemden. Wij voldoen aan een wensch, door menigeen geuit, enz. enz.’
Niets meer?
Mij dunkt, het is veel gezegd. Maar het is dezen heeren ook niet onverschillig welk boek zij uitgeven, of het aan een behoefte voldoet of niet. Neen, zij hechten wel degelijk aan hetgeen zij uitgeven en mogen 't zeggen. Zij hechten er aan, omdat zij hunne winsten moeten maken met het boek en niet met het bandje. Zij kunnen niet zoo edelmoedig zijn van een goed boek minder noodzakelijk te noemen. Zij hebben geen advertentie op het prospectus. Het boek moet zich zelf redden. 't Is gemakkelijk mild te wezen als men iemand heeft, op wien men wissels trekt. Maar een goed boek, dat zich zelf door de wereld helpen en zijn kost verdienen moet, kan niet zoo mild wezen en is al licht wat ingenomen met zich zelf, al wil het

{==452==} {>>pagina-aanduiding<<}
dan ook geen bluffer of grootspreker zijn en voorwaar dat is het op het eenvoudige en flinke prospectus van de Erven Bohn allerminst. Wie zou ook den naam van Beets aan een bedekte loterij willen verbinden? 't Is voor den ouden Rijn al erg genoeg.
Maar al hebben de uitgevers van de Camera onze eer opgehouden en ons behandeld als een boeken koopend en boeken waardeerend geslacht, al geloof ik dat deze manier van handelen de eenige goede en ware is, om het eergevoel op te houden, toch geloof ik dat wij den slag in het aangezicht verdiend hebben en dat wij dwaas doen met te toornen. Wij zijn een dobbelend en speculeerend geslacht. Wij hebben er schatten mee gewonnen en schatten mee verloren; doch zonder er veel wijzer door te worden. En wijzer worden wij ook niet van het spelen in boeken met bons. Wij leggen de boeken op zij, die ons wijs kunnen maken en wagen een nieuwe kans en moedigen het kansspel aan. Dagelijks komen er meer. 't Is waar, de uitgevers zijn begonnen met hunne aanbiedingen; maar zij wisten wel wat zij deden en zoo zij 't niet wisten, dan hebben zij den vlieger spoedig genoeg zien opgaan, om te weten dat zij goed in den wind stonden en het touw konden vieren. Telkens komen er nieuwe vrienden bij en laten hunne vliegers op - en zij gaan op. Onze speelzucht en loterijwoede blazen er in. Wij zijn de schuldigen en wij moeten de schuld op ons nemen. Wij hebben die advertenties gesteld; wij hebben de villa Rhenana gebouwd; ja, de boekverkoopers hebben ons verleid; maar wij hebben gegeten van den boom en wie weet of ons te eten gegeven ware, wanneer wij niet alle dagen waren gaan zitten onder dien verboden boom, waarvan ons gezegd is: ‘van alle boo-
{==453==} {>>pagina-aanduiding<<}
men des hofs zult gij eten; maar van dien boom zult gij niet eten, want ten dage, dat gij daarvan eet, zult gij sterven.’
Dat is de boom van den speculatiegeest, de boom met zijne begeerlijke vrucht.
Ach, wij sterven er aan, - de boekhandel sterft er aan, de ondernemingsgeest, onze ontwikkeling sterven er aan.
Wat voor den een de steen der wijzen is, is voor den ander de steen des aanstoots, waarover hij struikelt.
Wat voor den een is de weg naar het gulden paleis van Hermes, is voor den ander de weg naar de teleurstelling.
En 't is de vraag of die steen der wijzen en die weg naar het gulden slot niet ten laatste in het ongeluk voeren!
Doch wij hebben hier met het publiek te doen. Zullen wij zeggen: teekent niet in op de Rijn - maar teekent op de Camera? Ja, ook dat! 't Is de vraag of die vermaning wel iets baten zal. De villa heft haar dak omhoog en 't is zoo verleidelijk bij een goed boek misschien f 20.000 te trekken, vooral, wanneer de fortuin ons f 20.000 aan spanjaarden heeft ontnomen en men in den waan verkeert dat de fortuin den houders van spaansche fondsen, en onder die houders juist ons, wel een vergoeding schuldig is. Ware 't niet zoo, ik zou nog een ander voorstel hebben en u willen vragen op de Rijn in te teekenen met uitdrukkelijke bepaling van ‘buiten mededinging’ te blijven voor de Villa. Hoe het zij, ik wensch een goed succes aan alle goede ondernemingen, aan de Camera Obscura en hare illustratie in de eerste plaats. Er zijn boeken, die niet te

{==454==} {>>pagina-aanduiding<<}
veel, niet te eenvoudig en niet te fraai kunnen uitgegeven worden. 't Is bovendien een echt hollandsch boek en waren de Erven Bohn er op gesteld een hollandsch kunstenaar met de uitvoering der verluchting te belasten; de teekening van het diakoniemannetje met zijn benepen gezichtje, op een der prospectussen, is den man, die hollandsche toestanden kent, waardig. Ook vraag ik of in de eerste aflevering die man, die daar vóór de deur van Stoffels de arme zangeres met zulke onbeschaamde en spottende blikken iets in de hand stopt, niet onze Nurks is, dien wij zoo vaak in en buiten den Haarlemmerhout hebben ontmoet, en of dat geen Amsterdammers zijn, die daar uit de trekschuit komen en ginds vóór het Paviljoen de groep van Laocoön staan aan te staren? Wij hopen dat de heer Sierig blijken zal in zijn vak een even goed humorist te zijn als de schrijver van de Camera, even ver van alle valsch vernuft, even ver van alle platheid. Wij zijn nu eenmaal trotsch op onzen Hildebrand en zullen niet dulden dat ooit eenige voorstelling uit zijn meesterstuk tot een caricatuur worde. Dit is ons recht. Wij zullen niet tevreden zijn als het potlood van den heer Sierig niet door dezelfde fijnheid van teekening uitmunt als de pen van Hildebrand. Maar wij hebben goeden moed en.... zijn gaande weg in een ander onderwerp vervallen? Neen, toch niet. Immers het is te wenschen dat de pessimistische beschouwingen beschaamd mogen worden, die alle bureau, piano en villa verloters koesteren omtrent ons vaderlandsch publiek. Het is te wenschen dat wij, door hun voorbeeld en hun aanvankelijk succes meegesleept, ons bedrogen mogen hebben in onze eigene kwade gedachten. Het is te wenschen dat ten slotte de steen der wijzen moet gezocht worden in het uitgeven

{==455==} {>>pagina-aanduiding<<}
van goede, degelijke, geestige, reine, edele boeken, die de ‘erflatingen der heiligen en de organen van den heiligen geest zijn.’
De smaak, de beschaving, de goede en milde zin van ons lezend volk zorgen er voor dat dit voor den uitgever ook tevens de weg zij ‘recht toe naar het gulden slot van Hermes. Want ook zij moeten leven!
J.d.V.






{==456==} {>>pagina-aanduiding<<}

Op oudejaars-avond.

Er zal straks, hoog in den grooten toren, een klok twaalf slaan. De oostenwind, die krachtig is heden avond (hoor hoe hij zijn klaaglied zingt in uw schoorsteen), zal den klank der twaalf dreunende slagen meevoeren over de stad, en een goed eind over 't vlakke veld daar buiten. En als kinderen, die den schoolmeester lettergrepen nazeggen, zullen andere torenklokken in de stad, met scherper of doffer toon, de twaalf slagen herhalen. Ook dorpsklokken in den omtrek zullen twaalf slaan. Een algemeen geklep zal de lucht vervullen, over 't gansche land.
Zal daar iets vreemds in zijn? Was dit ook gisteren niet zoo? en zal 't morgen niet eveneens wezen?
Stil, vrager! Wij willen heden van uwe waarheden en Wijsheden niet gediend zijn. Ga gij heen - zoo gij ditmaal onze dwaasheid niet deelen kunt.

Twaalf slagen zullen er dreunen, hoog in den grooten toren.
Hebt gij u wel eens voorgesteld, lezer, dat dit midder-
{==457==} {>>pagina-aanduiding<<}
nachtelijk klokgedreun nimmer zwijgt op aarde? Dat het dagelijks in 't Oosten aanvangt, en voorttrilt naar 't Westen - weer aanvangend waar 't eindigde, en eindigend waar 't aanving - ieder etmaal de wereld omkleedend als met een gordel van plechtig geschal?
Hoor! - Het is de tred van den eindelooze, die de zon natijgt als haar tegenvoeter, rusteloos den aardbol omschrijdend, en op zijn ronde de klokken beroerend in alle steden en dorpen. Het is de tred van den Tijd, dien gij hoort in 't dreunen der slagen uit den domtoren. Denk u des ouden nachtelijke ronde! Uren vóór hij onze torenklok doet klinken, komt zijn hamer neer op de klokken van Moskau. Hij trekt voort, over Rusland, over Duitschland, met klokgeklep overal zich meldend. Weldra is hij hier - en eer de trilling der twaalf slagen verstorven is in den wind, is hij reeds mijlen verder - boven de stille zee - boven 't dichtbevolkte Engeland, waar weder klokgedreun uit tienduizend torens zijne vlucht verkondigt. Dan, alvorens 't strand der Nieuwe Wereld met klokslagen hem groet, moet hij den langen, zwijgenden tocht afleggen over den oceaan - den machtige, die alléén zijne heerschappij trotseert. En zelfs hier laat hij in 't voorbijgaan zich hooren, als hij de bel weergalmen doet van 't zwervende schip. Boven 't bruisen der golven uit, tingelt schel de toon die den schepeling wekt - en zich verliest in 't ongemeten.

Maar 't is te verwachten noch te vergen, dat de mensch iederen nacht hij 't slaan van twaalf (wanneer hij, volgens de voorschriften van gezondheidsleer en ordelijkheidswet beide, reeds minstens een uur in kommerloozen slaap behoort verzonken te liggen), 't is, zeg ik, te vergen noch

{==458==} {>>pagina-aanduiding<<}
te verwachten, dat voorstellingen of overpeinzingen van dergelijken aard te elke middemachtsstonde den burger 't brein zouden verontrusten. Men heeft waarlijk genoeg aan de zorgen van den dag. Zal men zich 's nachts gaan aftobben op phantasieën, die iemand in de verbeelding al de klokken van Azie, Europa en Amerika twaalf hooren doen slaan? - Eén kerkklok is, wanneer men er dicht onder woont, soms genoeg al om iemand te doen verhuizen! - En dan die tred van den Tijd! - De tred van een nachtwacht, of van een laat thuiskomenden bovenbuurman, is dikwijls al plaag te over voor menschen met een hazeslaap!

Waarom dan is men heden bij uitzondering zoo nadenkend gestemd, zoo aandachtig naar kerkklokslagen, en wil men 't hoogst prijzen, wie over tred des Tijds en klokgedreun 't roerendst zal gepreekt hebben? - Zal heden de klank der twaalf slagen anders wezen dan hij gisteren was, anders dan hij morgen zijn zal? - Waarom dan zullen heden allen op hem wachten, en, hem hoorend, opstaan en elkander 't beste toewenschen?
Gij weer hier, vrager? - Nu dan, het is omdat de aarde straks weder een kringloop volbracht zal hebben, en dus al wat leeft mét haar weder een jaarkring ouder geworden zal zijn.
Kringloop? Jaarkring? - Heeft een cirkel een einde? Heeft een kring een begin? - Of zal heden de aarde een oogenblik talmen op hare baan? Zal de zon bij dit menschenfeest eene seconde den nacht komen verlichten? Zal de sneeuw haar dwarrelen staken? Zal de wind zijn somber gekreun voor een jubeltoon doen zwijgen? Zal de dood zijn sikkel terughouden in dezen nacht?

{==459==} {>>pagina-aanduiding<<}

Stil! zeg ik u. Stil met uw wijsheid, en met uw twijfel! Kom er morgen mee, wanneer valschheid en nijd elkander de hand zullen drukken, en zegen inroepen over elkaar. Heden zij alles geloovig en innig te moede, en verlieze men zich eens in gedachten, over wier eenvoudigheid men morgen glimlachen mag. Morgen, ook, moogt ge weer spotten met kerk en dominé, zoo 't u lust. Maar heden gaat ge mee op, tempelwaarts.

Dit is u in lang niet gebeurd, broeder? - Ook mij niet. Hoe lang zou 't wel wezen? - Laat zien: twaalf, veertien - ja, zeker wel een jaar of zestien. - Dit is lang, of kort, naar men 't nemen wil. Het is lang, als men 't vóór zich heeft; het is kort, als 't voorbij is. Lang is 't voor hem, wien maar 't gemiddelde van 's menschen leeftijd toegedacht is: een goede dertig. Kort, louter een fragment van 't leven, is 't voor die Methusalem's, die tachtig en méér jaren oud mogen worden. Maar ook wie dàt mogen, weten 't niet vóór ze 't geworden zijn.
Zestien jaren! - Het is dan ook alsof men 't ons aanziet bij 't binnentreden; alsof de oude juffrouwen in 't ruim ons toornig tegenfronsen, met de vraag op de lippen: ‘Wat zoekt gijlieden hier? Komt gij met ons spotten?’ - Of misschien dachten ze dat we Engelschen waren, die de graftomben van Hollandsche zeehelden kwamen bekijken. En enkele der oudjes, die ons als kinderen gekend hadden, toen zij zelf nog in haar knappen tijd waren (een huisnaaister van weleer, een baker op zwart zaad, thans tot stovenzetster bevorderd), meenden wellicht dat we nu eindelijk berouwvol terugkeerden in den schoot der gemeente, van

{==460==} {>>pagina-aanduiding<<}
de dwaalwegen die er tegenwoordig zoo vele verlokken. ‘Want dat moderne! och, vrouw Burgermans, dat moderne!’ - - ‘Zie!’ dachten zij, ‘de waarheid triomfeert toch; en als de Heer zijn licht maar belieft te zenden’........ De zieltjes! Wat waren zij krom geworden onder die waarheid! Wat stonden haar oogen dof en mat bij dat licht! Haar leven was aan vreugd niet rijk. Zou men haar de voldoening misgunnen, die voortvloeit uit 't besef van 't voortdurend en uitsluitend bezit van die waarheid en dat licht?

‘'t Is verwonderlijk’ (riep opeens mijn broer, die dwaze uitvallen kan hebben), ‘'t is verwonderlijk, hoe weinig reparatie zoo'n kerkbestuur noodig oordeelt! Zie eens - hier in deze kleine bank, onze vaste zitplaats voorheen, zijn waarlijk onze namen nog leesbaar. Wij sneden ze diep in 't hout, tot tijdverdrijf, onder menige schoone leerrede. Alzoo is deze bank sinds twintig jaren van stopverf en kwast onaangeroerd gebleven. Staten wankelden, keizerstronen stortten in; maar deze namen van twee schoolknapen bleven onuitgewischt!’........ Zeg! lotgenoot, mede-aangewezene tot 't leveren van eene oudejaars-avond-mijmering -, kan ik u dienen met dezen tekst?

In 't oude bankje zijn wij gaan zitten. De verzoeking van hier eens plaats te nemen uit eigen vrije beweging, was ons te sterk. 't Is een genot, iets uit vrijen wil te doen, wat men vroeger niet dan onder dwang verrichtte.
Of we hier nu goed zullen kunnen hooren, schijnt twijfelachtig; er zijn geschikter plaatsen in de kerk; niet om eene stelling die begeerigen naar 't woord zou kunnen aan-
{==461==} {>>pagina-aanduiding<<}
trekken, genoot dit bankje eertijds onze voorkeur. Doch we zullen hier goed kunnen rondzien. Van dit punt beheerscht de blik gansch 't inwendige van 't bedehuis. We zien er den preekstoel en des voorzangers katheder; 't ruim, de heeren-, mevrouwen- en juffrouwen-, diakens- en ouderlingen-banken -, al de voor- en achtergestoelten liggen er voor ons open.
Het is alles hetzelfde gebleven; pilaren, bogen, nissen en ramen; de schaarsche versierselen: 't orgel, met den grooten seraph, die nog steeds de bazuin aan den mond houdt, er bovenop; ook geuren en geluiden: de stovenlucht, 't hol weergalmend gekuch van 't oude-mannen-contingent -, alles hetzelfde! - Alleen de menschen zijn veranderd - en wij onder hen niet 't minst.

Ja, wèl veranderd -, en nogmaals veranderd!
Deze kerk ('t zij den belangstellenden lezer kond gedaan) speelde eene niet ongewichtige rol in de geschiedenis onzer eerste levensjaren. Zij beteekende ons niet zoo héél veel minder dan de school; zij was, met haren invloed ook op ons huiselijk leven, een zakelijke factor in ons bestaan; en 't liet zich verwachten, althans binnen de grenzen van de bevinding en 't doorzicht onzer ouders en meesters, dat zij dit blijven zou. Onze brave vader (geen drijver was de man, maar hij hield zich aan de voegzaamheidsregels van zijnen tijd), onze brave vader bekleedde er een waardigheid in. Onze goede moeder zocht er als weeuw haar troost. En wijzelf - Zondag op Zondag werden we er heengestuurd, met een schoonen zakdoek, een stuivertje en drie centen - -, o, vergeef mij dat spot mij weer op de lippen komt! Ik had, bij 't herdenken van der ouderen berede-
{==462==} {>>pagina-aanduiding<<}
neerde kerkschheid, van hun welmeenenden gewetensdwang, zoo gaarne ernstig gebleven. Maar beter nog een lach, dan bitterheid; - en bitter zou mij de herinnering kunnen maken van hetgeen ik leed in dezen killen tempel: van de kou die ik er doorstond: van de tot God schreiende verveling bij 't eindeloos preekgegalm -, ja, tot God schreiend, in letterlijken zin: want ik weet dat ik soms bad in mijne onnoozelheid, bad tot God, of Hij toch den dominé bewegen wou om nu maar Amen! te zeggen, daar mijn geduld op was, en ik niet langer zitten kon!....... Gij moogt dit grappig, dwaas of ergerlijk noemen -, ik noem 't aandoenlijk, al geldt 't mijzelf. Aandoenlijk: want het is waar. Zóó bidt een kind.
Alles dan deed verwachten dat wij, zonen van kerksche maar ook feitelijk brave ouders, zouden opgroeien in gehechtheid aan de godsdienstige leerstellingen en gebruiken, die men geen moeite gespaard had ons van der eerste jeugd af als waar en plichtmatig in te prenten. Die gehechtheid mocht tijdelijk ondergaan in de brooddronkenheid of onnadenkendheid der jongelingsjaren; doch (zoo scheen men te mogen vertrouwen) zij zou nimmer in ons gemoed kunnen doodgedaan worden, en met 't rijpen der jaren zou zij herleven, om ons recht te houden op 't aardsche pad. Inderdaad kon, oppervlakkig beschouwd, dergelijk vertrouwen te gegronder geacht worden, omdat in onze knapenharten een warm godsdienstig gevoel huisde, dat licht aan 't trillen werd gebracht, en dat ons dus waarborgde tegen den verdorrenden invloed van lijdelijke onverschilligheid. Want aan iets ergers, aan vijandschap, tegenkanting, feitelijken strijd (erger dan onverschilligheid in hunne oogen, niet in de mijne), dachten mijn brave ouders niet eens.

{==463==} {>>pagina-aanduiding<<}

En toch -, dat ergere........
Halt! niet op oudejaars-avond de geschiedenis opgehaald van een bangen strijd: eene geschiedenis, die ik niet zou kunnen vertellen zonder gevaar te loopen van mij te bezondigen aan onbillijkheid, en - wat haast nog slimmer wezen zou - zonder den lezer ongeduldig te doen vragen, of dit nu iets was om 't jaar mee te besluiten?
Veranderd waren wij, sinds we tot tijdverdrijf onze namen kerfden in deze kleine bank. Indien ik ooit eens over genoegzame kalmte van oordeel en helderheid van doorzicht beschik - en 't moet, volgens afspraak, niet tegen oudejaars-avond loopen - biecht ik u misschien iets op van die verandering. Doch veranderd waren we (zoo zeide ik immers?), en nógmaals veranderd. Die tweede verandering zweemde naar eene verbetering. Want zie! rustig konden we nu hier zitten; 't zingen en bidden dezer eenvoudigen verlokte ons bijna tot meedoen; naar 's leeraars woorden konden we luisteren, met 't vermogen tot eerlijke waardeering van wat wij juist, tot bezadigde afkeuring van wat wij onjuist oordeelden in hetgeen hij sprak; met vaste hand, als hadden we 't gisteren nog gedaan, konden we de koperen sloten van den bijbel vóór ons losmaken, den dikken lederen band neerslaan, en bladzijde na bladzijde omkeeren, totdat we in Psalm 103 den tekst gevonden hadden waar dominé over preeken zou: - ‘Want hij weet wat maaksel wij zijn, gedachtig zijnde dat wij stof zijn. De dagen des menschen zijn als het gras; gelijk eene bloem des velds, alzoo bloeit hij. Als de wind daarover gegaan is, zoo is zij niet meer, en hare plaats kent haar niet meer.’
Hoe was dit? - Waren we bekeerd, of op weg tot bekeering, zooals de oude juffrouwen in 't ruim bij ons binnenkomen

{==464==} {>>pagina-aanduiding<<}
hoopten? En zou straks misschien, gelijk de vader van den verloren zoon door 't slachten van 't gemeste kalf zijne blijdschap betuigde over de terugkomst dezes verslingerden jongelings, de gemeente door de eervolle opdracht van een collectanten-zakje ons, herwonnen afgedoolden, van hare vreugde blijk geven?....... Hoe nu?
....... Mijn beste juffrouw Burgermans, ik spaarde u de onstichtelijke historie van mijnen afval. Vraag mij nu ook niet naar hetgeen er stichtelijks zou kunnen zijn in de stemming die mij heden tot wederkeeren drong. Het is oudejaars-avond.

De ruime tempel had zich allengs gevuld. Er was bijzondere toeloop; velen gewis waren er, als wij, die den weg kerkwaarts schier vergeten waren, doch hem op dezen avond terugvonden. De leeraar had den kansel beklommen; er was gebeden, gezongen -, dominé had zijne preek al aangevangen:
‘Want hij weet wat maaksel wij zijn, gedachtig zijnde, dat wij stof zijn.’

Een kerk heeft te avond iets aantrekkelijks, dat zij over dag te eenenmale mist; - ik spreek van kerken waar vroomheid, zonder méér - zonder praal van zinbegoochelend ceremonieel - 't gemoed dient te warmen.
Men heeft, of had, in de gemeente waarvan ik spreek, des Zondags vroegpreek, ochtenddienst, namiddagdienst en avonddienst. Met de vroegpreek (die trouwens enkel des zomers gehouden werd) zou ik 't lichtst mij hebben kunnen verzoenen, indien zij niet, ontoereikend geacht tot mijne

{==465==} {>>pagina-aanduiding<<}
geestelijke verzadiging, had behoeven aangevuld te worden door eene namiddag- of avondpreek - gelijk zelfs 't stevigst ontbijt de noodzakelijkheid niet uitsluit van een nog steviger middageten. Voor de vroegpreek bedankte ik dus; en daar de wensch, om liever namiddag- of avonddienst bij te wonen, niet geheel ten onrechte beschouwd werd als een poging tot ontduiking mijnerzijds (van uitstel, beweerde men, kwam afstel), zoo was de ochtend-kerkgang mij eens voor goed als onafwendbare verplichting opgelegd. Deze ochtend-kerkgang was mijner jeugd een gruwel.
Is thans de Zondag mij een gewenschte dag van rust: een dag, bestemd tot gezellig verkeer met de mijnen, of tot een wandeling bij mooi weer, tot een hoog gewaardeerd lezen of luieren bij druiligen hemel -, mijnen knapenleeftijd was hij 't tegendeel van dit alles. Hij schonk, wel is waar, soulaas van schoolpijnen; maar 't schoolgaan bracht althans zijn gelach, zijn spelen, zijn gebabbel en guitige streken mee. 't Kerkgaan, daarentegen, was een bitterheid zonder éénige inmenging van zoet of hartig.
Bij 't somber klokgeklepper ontwaakte ik; - mijn laatste droom was geweest van een demon, die, tot straf voor zijn zonden aan een kerktoren gekluisterd, vergeefs 't hem ondragelijk rumoer poogde te ontvlieden; mij scheen 't, als ware ikzelf dit duiveltje, en als hadde een ruk aan mijn keten mij gewekt........ Er uit! om bibberend mijzelf de buitengewone wasschingen en reinigingen aan te doen, die mijn plicht mij reeds op Zaterdag-avond had voorgeschreven, maar die mijn tegenzin mij had doen verschuiven tot 't allerlaatste oogenblik. Er uit! om vervolgens mijzelf't leven tot een last te maken door middel van hard gestijfeelde boorden en mouwstukjes, van 't knellende zondagsbuis, van

{==466==} {>>pagina-aanduiding<<}
de nieuwe broek die geen modderspatten, de nieuwe pet die geen regenbui verdragen kon - van paraplu, handschoenen en krakende laarzen. Er uit! om op te gaan tot de ochtendpreek........ Was 't winter, en koud - och arme! hoe zou ik verkleumen onder dominé's gloeiendste opwekkingen! Dominé had een waterstoof onder zijn voeten; maar de mijne -, o wee! - Was 't zomer, en lekker buiten - wat spijt dan, de wandeling te moeten missen, die thans zoo bijzonder genotvol zou zijn geweest, omdat ze verboden was! Want de geoorloofde wandeling nà kerk- en koffietijd had voor mij niets genoegelijks. Dan krielde 't op de wegen van ooms met tantes, van meesters met vrouwen, van nichten met vrijers, die allen minzaam gegroet moesten worden, en die, met arendsblikken mijn gangen bespiedend, mij rekenschap zouden vragen van elken sprong die de vlekkeloosheid van mijn zondagsbroekje zou hebben kunnen in perikel brengen, van elken cent, die, bij abuis aan zijne bestemming onttrokken, zijne rechtmatige eereplaats in 't collecte-zakje had geüsurpeerd gezien door een knoop of een griffel, en nu de appelenvrouw verrijken moest. Bovendien, dan had de ochtend-kerkgang mij al den ganschen dag verzuurd. Ik overdrijf niet; ik verzeker met de hand op 't hart, dat 's Zondags 't eten mij niet smaakte, ja, dat tot op den huidigen oogenblik sommige zondags-spijzen (en reeds de geuren er van) mijn afkeer wekken. Verder, dat ik Zondags vaak de aanvallen te verduren had van een bange naargeestigheid, die ik mijne zondags- of ook wel mijne kerkhof-stemming placht te noemen - wellicht in geheimzinnig verband met zeker noodlot, dat mij gewoonlijk mijne zondagswandeling langs de begraafplaats deed richten. Eindelijk, dat zwerk en zon, landschap, boomen,

{==467==} {>>pagina-aanduiding<<}
bloemen en beesten mij des Zondags iets eigenaardigs schenen te vertoonen: iets mats in glans, iets flets in kleuren, iets dufs in geur, iets looms in bewegingen. In de lucht scheen mij een onophoudelijk klokgelui te zweven; op de velden, dacht mij, durfde de wind niet te stoeien, 't gras niet te golven; in de boomen, zoo kwam 't mij voor, zwegen de vogels, of piepten slechts angstvallig een toontje of wat, als ware doorslaan zonde; en de koeien aan den slootkant, wie ik op werkdagen haar vrije rust in 't groen benijdde, schenen mij 's Zondags toonbeelden van ziellooze verveling.
Al deze valsche indrukken weet ik uit volle overtuiging aan de nawerking van mijn kerkgang te ochtend.
Te avond, hoe geheel anders kon 't mij dán te moede zijn, wanneer enkele malen eene uitzondering plaats had op de stalen wet, die eenmaal den voormiddag als meest geschikt tot 't ontvangen van stichting mij had aangewezen. Te avond tergde mij geen zonnestraal, schuchter heenglurend tusschen de groene gordijnen voor de hooge boogramen; en zoo 't koud was - och, men heeft daar na den maaltijd minder last van: 't bloed vloeit sneller, en - de avondpreek duurt korter gewoonlijk; - ook zou 't haardvuur straks, bij schimmelspel en warme melk, er te verkwikkelijker om zijn. Maar vooral de aanblik van de kerkruimte zelve wint bij kunstverlichting. 't Moeilijk te temperen daglicht toont al te duidelijk de prozaïsche onschoonheid van 't geheel: 't onbevallig getimmerte van balken en bouten onder 't dak, 't harde wit der gekalkte pilaren en nissen, 't droevig grauw der zerken, op welke eene vochtigheid kleeft, die u onwillekeurig denken doet aan wasem van de lijken die zij eenmaal verborgen. Al te

{==468==} {>>pagina-aanduiding<<}
naakt is deze eenvoud, al te norsch is deze waarheidszin. 't Zachter en bedriegelijk licht der gaskronen, daarentegen, laat veel slechts half gezien. Het werpt op wat men zien wil een warmen, helderen glans; maar ginds rondt 't wat af, en elders spreidt 't een schaduw. Het laat de nissen en hoeken in schilderachtig donker; het doet de punten van 't vergulde doophek flonkeren als fakkels, en glimmert vriendelijk langs de armen der koperen luchters. Het kleedt, het drapeert, om zoo te zeggen, deze stroeve soberheid van steen en hout. En in de harten der aanwezigen ontsteekt 't een gevoel van gezelligheid en huislijkheid, van poëzie en innigheid en warmte.
Wanneer ik dan herhaal, dat een kerk te avond iets aantrekkelijks hebben kan, stemt ge 't mij toe, lezer? - voor 't minst wat betreft dezen éénen avond - den avond van 't oude in 't nieuwe?

Doch, zóó alweder afdolend in 't verleden, hebben we aan dominé's rede al luttel aandacht gegund. Schamen we ons! Reeds heeft de man 't eerste deel van zijnen tekst afgehandeld; hij heeft ons herinnerd ‘van wat maaksel wij zijn,’ en ‘dat wij stof zijn.’ Dit was ons nu juist geen geheim, en wij misten dus slechts de treffende inkleeding. Ook weten we wel, dat onze dagen zijn ‘als het gras,’ en ‘gelijk eene bloem des velds.’ Toch willen we nu eens aandachtig toeluisteren: want deze predikant doet in zijn onderwerp flinke grepen. Of hij onder zijn collega's en gemeentenaren als ‘een talent’ staat aangeschreven, is mij niet bekend. Hem faalt 't misschien, wel bekeken, aan alle wezenlijke redenaarsgaven. Maar in één opzicht dunkt hij mij begaafd tot stichten: hij spreekt blijkbaar uit

{==469==} {>>pagina-aanduiding<<}
een warm hart: de aandoeningen, die hij in anderen wenscht op te wekken, zijn gewis hemzelf niet vreemd.
‘Ik heb, geliefde toehoorders’ (aldus vervolgt dominé) ‘ik heb u herinnerd dat gij sterven moet, morgen wellicht, later zeker. 't Kon overbodig schijnen, dat ik 't deed: want geen waarheid staat zóó onbetwist en onbetwistbaar, is zóó buiten kijf in uwe overtuiging gegrift, als dat gij stof zijt, en eenmaal, ras, ter ure u onbekend, tot stof moet wederkeeren. Doch juist dáárom, omdat gij over deze waarheid niet twisten kunt met elkander, loopt gij gevaar ze te vergeten, en is 't heilzaam dat zij u soms te binnen geroepen worde. Er zijn waarheden, die niemand in twijfel trekt, maar die toch een ieder zooveel mogelijk poogt voorbij te zien - gelijk er onzekerheden zijn, waar niemand op zou durven zweren, maar die elk nochtans overpeinst en koestert en aanhangt, als liet zich buiten haar niets denken. Zóódanig eene waarheid, veronachtzaamd om hare onbewegelijkheid, verzwegen wijl zij 't levenwekkende element des twijfels, des onderzoeks niet gedoogt - zóódanig eene waarheid is die waarover wij daar even handelden. Wie uwer zou een enkel woord willen afdingen op de waarheid van hetgeen de somberste boetprediker u zou kunnen voorhouden over uw ‘stof zijn’ en over de vergankelijkheid uws stofs, over de onverbiddelijke zekerheid van uw dood, en over uw volslagen onvermogen om bij voorbaat zelfs maar één seconde met gewisheid de uwe te noemen? - Toch, wie uwer zou stilstaan om naar den man te luisteren? Erger nog: wie uwer overdenkt vrijwillig en ernstig, vijf minuten daags, deze dingen in zijn gemoed? - Dat gij 't heden met mij hebt willen doen, het was slechts omdat 't oudejaars-avond is.

{==470==} {>>pagina-aanduiding<<}

‘Maar dit is goed. Ik wil geen boetprediker zijn - nooit - heden allerminst. Daarom, genoeg nu reeds over den dood. Ik zeg u, het is goed, dat de beelden des stervens niet in u de overhand hebben over de beelden des levens. Nogmaals - genoeg over 't vergaan des stofs; en keeren wij ons tot 't rijke leven van dit eindeloos vormrijk kneedsel in de hand des Scheppers. Ook dáártoe noodt ons onze tekst.
‘“De dagen des menschen zijn als het gras; gelijk eene bloem des velds, alzoo bloeit hij.” Dit is beeldspraak, dichtertaal; maar desniettemin, broeders en zusters, wil ik ze letterlijk op u toepassen, en u rechtuit vragen; Zegt, waart gij, zijt gij als 't gras, als de bloemen des velds, niet slechts in uwe vergankelijkheid, maar ook terwijl de wind des doods nog niet over u heengegaan is: in uw bestaan? - 't Gras is nuttig op de weide; de bloem is een sieraad op 't veld en in den hof. Zegt mij, waart gij gedurende 't afgeloopen jaar in déze opzichten 't gras, der bloem gelijk? - Ik heb u niet met omhaal te verklaren hoe de mensch nuttig is, noch op wat wijze hij een sieraad wordt binnen den kring waarin hij leeft. Nuttig is een iegelijk, die arbeidt met ijver en trouw, met eerlijken zin, en zoo mogelijk met de stille tevredenheid van gemoed, die hemzelf en anderen rondom hem den last des dagwerks leert dragen als een heilzame taak, niet als een martelende bezoeking. Wie zóó arbeidt - hij zij kruier of minister, de taak des sterken mans of die van de zorgzame huismoeder, van de slavende dienstbare zij hem of haar beschoren - die is nuttig, als 't gras op 's landsmans weide. Gaat naar buiten, wanneer de zomer zal gekomen zijn! Merkt op, hoe de groene scheutjes wassen tot halmen, zonder

{==471==} {>>pagina-aanduiding<<}
praal of opschik, stil, gestadig, dag bij dag. En aanschouwt tevens, hoe gezellig zij 't veld bekleeden met hunne eenvormige menigte: hoe wèl zij 't er hebben: hoe de dauw geen hunner vergeet, de regen hen 't mildst besproeit, de zon 't langst en regelmatigst hen met haar stralen verwarmt, al 's hemels beste gaven hun 't ruimst zijn toegedacht. Het is zoo goed reeds, maar nuttig te kunnen wezen!....... Goed reeds, ja! doch niet genoeg; - goed in zekere mate slechts: goed slechts uit 't oogpunt van nuttigheid: goed slechts van 't standpunt des landmans, die maaien en hooien wil: goed genoeg slechts voor een grashalm........ Er zijn eigenschappen, die achting afdwingen; nuttigheid is er eene. Er zijn ook eigenschappen die behagen en liefde inboezemen; eene van die is schoonheid. Broeders en zusters! weest nuttig en te waardeeren als 't gras; maar tracht ook te behagen, liefde te wekken, schoon te zijn naar den aard uwer vermogens, gelijk de bloem. Och! ieder onzer kan dat in zijne omgeving; hij kan 't trachten voor 't minst; en de poging reeds zal hem loonen met een gevoel van zelfvoldoening, dat de best verrichte arbeid hem niet schenken kan. Komt gij tehuis van uw werk, en meent gij genoeg gedaan te hebben voor dezen dag, zoo moogt gij recht hebben wat betreft uwe opvatting van arbeidsplicht - zeker schiet gij te kort in besef van uw levensplicht. Waart gij grashalm, gij zoudt genoeg gedaan hebben met te wassen van ochtend tot avond; - nu gij mensch zijt, nu past 't u ook aan de bloem een voorbeeld te nemen: wat kleur en geur te spreiden ter opluistering van den kleinen hof dien gij den uwen noemt. Uw vroolijke lach, broeder - werd hij u om niet gegeven? Doe hem klinken, dat allen rondom u meeschudden van pleizier! - En gij - kwam

{==472==} {>>pagina-aanduiding<<}
uw aardig talent van vertellen u ooit beter te stade, dan nu ge uw kinderen om u heen ziet aan den haard? Waarom zit ge dan zoo stil, en suft, dat allen met u meesuffen? - Een derde uwer kan liedekens zingen; - zwijgt hij, allen zwijgen mét hem; doch heft hij aan - tien tegen één, dat geen lid van 't gezin de verzoeking weerstaan kan van mee uit te galmen, grof of fijn. Een vierde verstaat de kunst van praten - onbeduidend, kinderachtig misschien - maar opwekkend, gezellig toch. Die kunst benijd ik hem. Een vijfde, wien geen vrouw en kroost noch toegedacht werden, heeft eene oude moeder, die hij gelukkig maken kan door eens een half uur bij mooi weer haar een luchtje te doen scheppen in 't plantsoen, of door een enkelen avond in de week bij haar thuis te blijven, en haar wat voor te lezen, een spel met haar te spelen, een praatje met haar te houden over den ouden tijd. Zal die vijfde de ziel die kleine genoegens laten ontberen? Een droevig mensch noem ik hem dan, al ware hij de scherpste denker, de nijverste arbeider of bouwmeester ter wereld. Een halm zonder pluim, een dorre stengel dunkt hij mij, nuttig slechts om ras den hooiberg te helpen ophoogen....... Geliefden, ik herhaal 't: wij zijn als gras en bloem vergankelijk. Doch gras en bloem hebben elk, zoolang zij leven, eene bestemming, eene taak. En wij - wij moeten, in oneindig hoogeren zin, beider bestemming, beider taak in ons vereenigen. Wij moeten pogen nuttig te zijn èn behaaglijk. Zijn we 't een of 't ander slechts, zoo is ons bestaan wrang of ijdel........ Geliefden, juist hierin geloof ik dat de meesten onzer falen. De meesten onzer zijn niet onnut in de wereld, en zijn niet slecht, en hebben zelfs wel iets voor hun naaste over. Wát we ons te verwijten hebben, is niet zoozeer dat we

{==473==} {>>pagina-aanduiding<<}
kwaad doen, ala dat we veel van 't goeddoen nalaten bin nen ons vermogen.
‘Is 't niet zoo? - En was 't niet zoo gedurende de twaalf afgeloopen maanden? - Wanneer ik u vraag of gij ijverig, trouw en eerlijk waart in uwen arbeid, zoo zult gij met een vrij gerust geweten daarop ja kunnen antwoorden. Doch wanneer ik van 't gras mij mét u tot de bloem wendt, en u vraag of gij uw best deedt om ook déze te evenaren in schuldeloos liefelijken, veredelenden, verblijdenden invloed op uw medearbeiders -, zult gij dan met de hand op 't hart mij eenzelfde bescheid kunnen geven?
Toehoorders, zoo 't goed met ons staan zal, moeten we op beide vragen bevestigend kunnen antwoorden. Dán ook, kunnen we 't dáártoe brengen, is er geen gevaar dat de dichterlijke taal van den psalmist in haar geheel aan ons vervuld worde. Neen; wanneer we als gras en bloem beide zullen geweest zijn - nuttig en liefelijk -, vreest niet dat dan, als de winterstorm over ons heengegaan zal zijn, onze plaats ons niet meer kennen zal. Zij zal ons kennen; en die rondom haar stonden, zij zullen haar merken met een liefdeteeken, en telkens bij 't voorbijwandelen tot elkander zeggen: hier was zijne plaats: hier arbeidde hij, en had hij lief. Frisch als 't groen van lentespruitjes, zoet als de geur der bloemen in Mei - frisch en zoet zal onze nagedachtenis blijven voor hen wie onze arbeid steunde, wie onze lach verblijdde. En hunne tranen van weemoed zullen op onze gewezene plaatsen als dauwdroppelen zijn, glinsterend in 't eeuwig licht der hope!’

In dezen trant preekte dominé nog een poos voort. Vervolgens zei hij Amen - vóór we 't verwacht hadden, en

{==474==} {>>pagina-aanduiding<<}
stellig zonder dat we er naar verlangd hadden. Velen waren geroerd door zijne woorden; ik verraste juffrouwen in 't ruim, ook dames in de mevrouwen-bank, met zakdoeken voor 't gezicht; ook enkele mannen zag ik knipoogen; en vervaarlijk brak na 't Amen de storm van kuchen en neussnuiten los - geluiden, die zoo menige menschelijke aandoening verbergen moeten. Bedrieg ik mij niet, dan was dominé zelf een weinig aangedaan: er was een trilling, er stokte iets in zijne stem, toen, bij aandachtige stilte, hij met schier smeekenden nadruk zijne toespraak besloot: -
‘Hebt elkander lief, broeders en zusters! verdraagt elkander! maakt elkander 't leven aangenaam! - Dit kan voor elk onzer de laatste oudejaars-avond geweest zijn. De Tijd rukt voort, onweerstaanbaar, meedoogenloos: een duistere, allesoverweldigende macht -, en wáár hij ons heensleurt, weten wij niet. Slechts déze zekerheid hebben we, dat liefde goed is, dat weldoen 't leven ons verzoet en 't sterven ons verlicht. Op liefde, op goedheid slechts kan redelijkerwijs de hope zich beroepen, die in ons allen is: de hope, die ons staande houdt bij den ontzettenden aanblik van de eeuwigheid uit welke wij voortkwamen en in welke wij straks verdwijnen zullen. Bij die hope, broeders en zusters - o, laat 't nieuwe jaar niet aanbreken over uw haat, uw luim, uw zelfzucht! Hebt elkander lief! Weest goed voor elkander!’
Waarlijk, 't hart preekte in dezen leeraar. Van daar 't misschien ongewone verschijnsel, dat zijn eigen preek hem roerde.
En nu -

Uren, dagen, maanden, jaren 
................ 



{==475==} {>>pagina-aanduiding<<}

't Orgel hief 't oude lied aan, en de schare zong mee. Nooit had de eenvoudige melodie mij zoo schoon geklonken; de afgezaagde coupletten waren nooit zoo vol plechtigen zin voor mij geweest.
Toch, lieve juffrouw Burgermans, was ik niet bekeerd - althans niet naar úwe opvatting.

Wij bleven luisteren naar 't naspel van den organist. Er is een wondermacht in de stem van dit godgewijd speeltuig: 't orgel. Gij vraagt naar eene openbaring? - Hoor! deze tonen zijn er eene. Want zóó mag de muziek der sferen klinken, als zij zacht ruischt in aanbidding, of jubelend opstijgt tot lof!
Wij bleven luisteren. Vermoedelijk zou 't nieuwe jaar ons nóg luisterende gevonden hebben, zoo niet 't zwijgen van 't orgel en 't plotseling uitgaan der lichten ons gewaarschuwd had dat ook den organist een glas warme punch wachtte, en dat we ons haasten moesten naar de deur, wilden we hier niet voor den nacht opgesloten worden.

Bij veel vrome zielen is 't een eerwaardig gebruik, onder 't huiswaarts gaan uit de kerk, en later nog bij de kachel, kritiek te oefenen over de preek, en 't gehalte van dominé's leer te toetsen aan eigen rechtzinnigheid. Mits dit tijdverdrijf niet tot getwist aanleiding geve, noch al te zeer den wijsheids- of gerechtigheidswaan der redekavelenden helpe voeden, is 't even goed als menig ander - in elk geval méér aan te bevelen dan kwaadspreken of dobbelen. Ook wij willen, op onze manier, er ons eens aan overgeven: zekere dingen eens ‘indenken’, gelijk ik 't een predikant

{==476==} {>>pagina-aanduiding<<}
in 't Limburgsche ('t was den man te vergeven dat hij zijn Hollandsch verleerde) heb hooren noemen.
Eén zinsnede, dan, was er in dominé's preek, die mij trof, en mij waardig scheen (méér dan gansch zijne bloemrijke inkleeding van talloos herhaalde lessen) ze te griffen in mijn geheugen, zoo mogelijk ze practisch ten nutte te maken aan mijne levens-philosophie. ‘Wat de meesten onzer,’ zeide de leeraar, ‘zich te verwijten hebben, is niet zoozeer dat zij kwaad doen, als dat zij veel van 't goeddoen nalaten binnen hun vermogen.’ Minder zonde, alzoo, dan gebrek aan deugd; minder opzettelijke overtreding, dan liefdelooze of gedachtelooze nalatigheid.
Ik roep Sylvester in, die deuren ontsluit en muren en harten doorzichtig maakt. Met zijne hulp vertoon ik een paar figuren tot illustratie.

De heer Van Algoed is rijk. Laat dit u niet tegen hem innemen: 't is zijne schuld niet: hij verroerde nooit een vinger om 't te worden. Zijn voorouders maakten 't hem. Zooveel te erger! roept gij misschien. Ik roep 't u niet na. Rondweg - ik mag aristocraten wel. Ik mag, als ondergeschikte elementen in onze samenleving, de weelde die hen omgeeft, den toon die van hen uitgaat. Ik zie daar veel goeds in - althans veel behagelijks; en gij weet, 't is juist wat ik mijn dominé welsprekend u op 't hart deed drukken: dat 't goed is, te behagen. Een wereld zonder weelde, zonder een luien baron of wat, een onnut landgoed hier en daar, een wereld van enkel nijvere burgerlijkheid of burgerlijke nijverheid is mij onuitstaanbaar. Zij zou mijns inziens 't geschikst kunnen ingericht worden naar 't model van een cirkelvlak, in vier quadranten ver-
{==477==} {>>pagina-aanduiding<<}
deeld. 't Eerste quadrant zou dienen tot algemeene kraamzaal, 't tweede tot gemeenschappelijke werkplaats, 't derde tot eet- en slaapvertrek voor allen, 't vierde tot begraafplaats. Dergelijke inrichting moge aan 't ideaal beantwoorden van eenige hedendaagsche philanthropen, die meenen dat geboren-worden, trouwen, werken, zich verzadigen en sterven genoeg is voor den mensch, - het mijne is 't niet.
De heer Van Algoed, zeide ik, is rijk; hij is jong bovendien, en ongehuwd. Vraagt ge naar zijn karakter - ik kan er u geen kwaad van zeggen. Hij is goedaardig, zachtzinnig, gul voor zijn vrienden, niet karig ook (en niet al te nauw toeziend) wanneer men om een liefdegift bij hem aanklopt - een beste, royale jongen. Zijne liefhebberijen zijn onschuldig. Ofschoon hij 't zich aan niets ontbreken laat, maakt hij geen afgod van zijn buik. Hij leeft bij vele anderen vergeleken (die lang zoo rijk niet zijn als hij), matig, kuisch zelfs. Hij leest wat (bij voorkeur Fransch), tuiniert een weinig, is als schutter-kapitein vol ijver, wandelt eens, legt bezoeken af, gaat niet laat naar bed, en staat niet vroeg op. Zijn éénige hartstocht is voor paarden. Daar hij te vadsig is om op een paard te zitten, zoo zit hij er achter. In een stal toont hij zich kenner; wie hem op den bok van zijn rijtuigje ziet, aanschouwt hem in zijn element. Ware hij in geringen stand geboren, hij zou koetsier geworden zijn: want voor dat beroep heeft hij onmiskenbaren aanleg.
Welnu - wat is er kwaads in dat alles? Waarmede zondigt deze jonge man, als hij schuldeloos 't leven verspelemeit?
Met niets. 't Eénige wat ik mijn jonker te verwijten heb, is, dat hij zoo luttel goeds uitricht. Ik verg niet dat hij

{==478==} {>>pagina-aanduiding<<}
arbeiden zal; - hij is immers rijk. Maar ik zou kunnen vergen, dat hij zijn rijkdom anders aanwendde - zoo niet dadelijk tot nut, dan tot genoegen, tot beschaving, tot veredeling van zijn medemenschen; - immers, men kan smaak hebben voor iets hoogers dan de stal. Ik zou kunnen vergen, voor 't minst, dat mijn jonker met een brave vrouw zijnen overvloed deelde, en dat hij kinderen grootbracht, die er na hem van konden genieten met méér talent van edel woekeren dan hij.

Rijk, zeer rijk, is ook de heer Breedenrecht, van de firma Hoogenhuizen, Breedenrecht & Co.; - en hij kan 't helpen! Waarlijk, hem werd 't niet thuisgebracht; niet hij had een stapel bankbiljetten van duizend tot wiegekussen. De zoon van deftige doch verarmde ouders, begon hij met niet veel meer dan niets. Wat hij thans heeft (en ik zeg u dat 't véél is), verkreeg hij door zijn noeste vlijt, zijn grondige kennis, zijn welberaden ondernemingsmoed. En nóg arbeidt hij, als de minste van zijn bedienden; nóg vergaart hij bij de kapitalen waar hij mee werkt. Geheel de stad acht hem: want er is op zijn levenswandel zoo min iets af te wijzen, als op zijn handel in zaken. Zijne degelijkheid staat boven bedenking: zijn heldere blik, zijne kalme, onbevooroordeelde beschouwingswijze verhieven hem tot vraagbaak op velerlei gebied. Nijverheid, philanthropie, wetenschap en kunst - zij vinden in hem een warm en oordeelkundig voorstander.
Déze man, dan, verdient rijk te zijn, verdient de achting die zijne omgeving hem toedraagt. Is hij niet eerlijk en braaf, verstandig en kloek, verlicht en sober, humaan in 't groot? Is hij niet nuttig in de wereld?

{==479==} {>>pagina-aanduiding<<}

Gewis! Wat nuttigheid betreft, zou onze dominé hem bij een geheel weiland, bij eene gansche hooimijt kunnen vergelijken; en indien wakkere gerechtigheid iemand een zetel kan waardig doen worden in 't paradijs, - voorwaar, de heer Breedenrecht zal er tronen tusschen Gabriël en Michael.
Toch zijn er grieven tegen hem, die in de schaal van een hemelschen rechter misschien zwaarder zouden wegen dan de wereld vermoedt. Vraag zijn ondergeschikten, wien hij geeft wat recht is, van wie hij niet vordert dan wat billijk is - en die nochtans voor hem weinig anders gevoelen, dan wat de slaaf gevoelt voor den meester die hem kocht. Waarom? - Omdat hij hun 't woord onthoudt dat 't hart opent, en 't loon bóven hetgeen recht is: 't loon, waarvoor hij zich de diensten verschaffen zou van menschen, niet enkel van plichtbetrachtende werktuigen. Ik weet wel dat 't regel is in de maatschappij, zóó te doen. Maar juist dáárom zijn er in de maatschappij zooveel ontevredene en onwillige, zooveel moedelooze en machtelooze arbeiders.
De heer Breedenrecht is koel en trotsch. Hij was in zijne onbemiddelde jeugd braaf, knap en gevoelvol. Braaf en knap is hij gebleven; doch zijn gevoel is tegen den omgang met geld niet bestand geweest.
De heer Breedenrecht is zéér nuttig - en schier zondeloos. Kon hij zich verwaardigen om daarbij af te dalen tot wat alledaagsche minzaamheid, tot wat humaniteit in 't klein, in engeren zin dan philanthropen en economisten haar begrijpen, tot wat liberaliteit buiten dat politieke liberalisme, dat zijnen belijders persoonlijk zoo weinig kost -, hij zou een engel op aarde wezen.

{==480==} {>>pagina-aanduiding<<}

Casper Crans is niet rijk. Hij beweert, dat rijkdom aan hem bij uitnemendheid goed besteed zou zijn: dat hij, zoo iemand, slag zou hebben om van zijn geld te genieten en te doen genieten. Het is mogelijk; de menschen beweren 't allen; en als zij werkelijk eens rijk worden, doen ze als de rest: zij trekken zich terug in hun rijkdom, en laden op hunne beurt dezelfde verwijten op zich, die zij vroeger zoo vaak anderen nawierpen. Gij herinnert u uit Hawthorne's bewonderenswaardigen roman, The House of the Seven Gables, den meesterlijk naar waarheid geschetsten overgang van den half-socialist Holgrave tot conservatisme, zoodra hem 't vooruitzicht geopend werd op 't deelachtig worden van iets wat de moeite van ‘conserveeren’ waard zou zijn. Er heeft meestal iets soortgelijks plaats in hen die na lang wachten de vurig begeerde welgesteldheid vinden. Alle goede voornemens, al de oude begrippen omtrent den plicht van genieten en doen genieten, verdwijnen in rook; de lieden worden ongevoelig voor minder gelukkigen, en voor zichzelf karig; niet zij bezitten 't geld; 't geld bezit hen.
Hoe dit zij (en daargelaten wat onze Casper voor een mensch zou geweest zijn indien hij jaarlijks een schaar had mogen verslijten met 't afknippen van coupons) - rijk is Casper niet. Intusschen geniet hij een matig inkomen, toereikend om hem, nu en dan, een kleinigheid méér te veroorloven dan wat men verstaat onder ‘'t dagelijksch brood.’ Ook anderszins heeft hij niet te klagen. Zijn werk gaat hem met redelijken lust af, ja, loont hem soms met blijken van aanmoediging, die hem hoogst aangenaam treffen. Zijn gezin, zijn thuis is hem alles. Hij is gezond, hij heeft vrienden, vooruitzichten, allerlei dat hem in 't heden en

{==481==} {>>pagina-aanduiding<<}
in de toekomst nog tegenlacht. En zoo ook hij zijn grieven zou kunnen opsommen, hij heeft verstand genoeg om de ongegronde er van te kunnen wegredeneeren, levenswijsheid genoeg om de gegronde te kunnen dragen zonder kromgaan, gezonden smaak genoeg om genot te kunnen vinden in hetgeen binnen zijn bereik ligt. Hoe zou men Casper niet gelukkig roemen in zijn werkkring en zijn huiselijk leven beide?
Ongelukkig is hij zeker niet; maar toch - hij zou gelukkiger kunnen wezen. Hij laat namelijk (zelf weet hij niet onder wat boozen invloed) de natuurlijke opgewektheid van zijnen geest in zijn dagelijkschen omgang insluimeren, beschimmelen, verroesten. Nukken zijn kwade dingen; - Casper lijdt aan nukken. Met 't vermogen van vroolijk en onderhoudend te zijn, heeft hij zich aangewend soms dof en stug te schijnen; hij verkiest, kortom, van tijd tot tijd de speelbal te zijn van een verkeerde luim, die hem over zijn eigen kringetje een schaduw van gemelijkheid werpen doet.
Bespied hem bij voorbeeld op dezen oudejaars-avond. Zijne vrouw zorgde voor wat warms en smakelijks in roemer en op bord; zij stelde zich een huiselijk feestje, een hartelijk ‘van 't oude in 't nieuwe’ voor. Nu is er (de brave vrouw weet het 't best) niemand op aarde, die zijne omgeving zoo van ganscher harte, op alle dagen des jaars, alle goeds en gelukkigs toewenscht, als Casper. Maar onze vriend had dezen keer zich eenmaal in 't hoofd gezet dat oudejaars-avond-vieren gekheid en onzin was. Hij verkoos dus te pruilen; geen sprake van innigheid; ten half twaalf lag 't paar achter de gordijnen - en 't vrouwtje pinkte in 't donker een traan weg.

{==482==} {>>pagina-aanduiding<<}

Casper Crans is een goed mensch: een man met een hart vol liefde, en met bedoelingen als goud. Kon hij maar die vlagen van doffe lusteloosheid overwinnen (en hij zou 't kunnen: want hij is nog jong, en allerminst blind voor zijne fout), zichzelf en allen die hem lief zijn bespaarde hij menigen onnoodigen zucht, menig uur van grondelooze ontstemdheid.

't Is laat geworden bij al dit preeken en praten. 't Is.......
....... Hemel! wat rumoer op straat! Salvo's knallen, als doorstond de stad een beleg. En luister! - de klokslag dreunt -, de geweldige trekt voorbij over den toren! Hij sleurt 1875 met zich, en brengt 1876 mee. Het jaar is dood -, leve 't jaar!

Vrienden, daar ge mij 't woord gaaft in 't oude jaar, zoo duldt dat ik 't nog even behoude in 't nieuwe.
Vrienden, wat onze dominé leerde, was niet nieuw; maar ééns in 't jaar, geloof ik, mag 't nog wel herhaald worden. Met een dozijn woorden herhaal ook ik 't: - Laat ons nuttig zijn - en nog iets méér! Laat ons goed zijn voor elkander!
De bekers omhoog! - En brenge 't nieuwe jaar ons gezondheid en lust - een frisschen winter, een geurige lente, een helderen zomer, een milden herfst - vrede en vriendschap bovenal!
C. van Nievelt.



1) Aan gelegenheidsgedichten zal het niet ontbroken hebben. Zij wiessen als paddestoelen in die dagen. Hadden wij dat zwak nog, dan zou prof. Heynsius zijn redevoering niet in het licht hebben gezonden zonder een of ander loftrompetter voor haar uit te zenden. Dan waren wij vergast geworden op fanfares als deze (het voorbeeld is van 1725.)
aan den


HOOGGELEERDEN EN WIJDTBEROEMDEN HEERE,


ADRIANUS HEYNSIUS,


hoogleeraar der geneeskunst, te leiden enz. enz.


Wanneer zijn Hooggeleerde den Regeerstaf nederleide


en met


een heerlijke en weergaloze redenvoering


MINERVA'S DERDE EEUWFEEST


plechtig vierde


Op den 8sten van Sprokkelmaand 1875.

Mijn teedre Zangheldin, schoon moede en afgezongen, 
Doorluchte Heynsius, voelt zich door plicht gedrongen 
Om u te heiligen dit nedrig lofgedicht, 
Nu gij den luister van Minerva stelt in 't licht, 
Haar kerk afschildert als de kroon der letterscholen 
En stelt den Schepterstaf, een jaar uw zorg bevolen, 
Den nedtbespraakten Buijs, dat pronksieraad, ter hand. 
Zoo legt ge uw schoolzorg af in Pallas lustwarand! 
Gelijk een waterhelt.... 


en wat er meer mocht volgen omtrent den waterhelt en Pallas weitze tempelhoven en haar oeffenkerk en 's dichters zangnimf, die zonder twijfel een bril en hoepelrokken heeft gedragen, alsmede omtrent arentsvleugelen, starrenhoven, Arabische hofwaranderijen, mitsgaders Minerva's Paradijs en andere roerende goederen, die den inventaris eens dichters plachten uit te maken.


Wij nemen gaarne, in plaats van de loftrompet te steken, het schelle fluitje tusschen de vingers of, zoo wij iets beters willen doen, zetten onzen historicus aan het werk, die bij onze feesten en gedenkdagen den gelegenheidsdichter van vroeger vervangt. Dr. Schotel is een groot en onmisbaar man in dit opzicht. Hij heeft de tentoonstelling te Zaandam, en Leidens Octoberfeest verheerlijkt. Nu weder heeft hij bij gelegenheid van Leidens Jubelfeest een schat van wetenswaardige bijzonderheden uit zijne rijke adversaria geschud en ze bijeengeraapt in zijn jongst verschenen werk over ‘de Academie te Leiden.’ Het eerste deel handelt over de stichting der Hoogeschool, hare privilegiën, inrichtingen, hare politieke en kerkelijke beroeringen, hare beroemde hoogleeraren. Het tweede deel zal het academische leven schetsen, ons bij professoren en studenten binnenleiden en ons de zeden en gewoonten doen zien, te midden van welke zij hebben geleefd en gewerkt.

1) In 1798 werden aan al de vijf academiën de theologische faculteiten opgelost in de philosophische en tot het privatim onderwijzen van de dogmatiek moest de Agent van Nationale Opvoeding verlof geven.

1) In een zeer belangrijk hoofdstuk toont H. Hettner in het genoemde werkje aan, dat er ook in de historische tragedie van Shakespeare groote ontwikkeling is te bespeuren; zoodat zijne eerste tragediën, aan de Engelsche geschiedenis ontleend, niet veel anders dan ‘chronikled histories’ waren, daarentegen Julius Caesar, Coriolanus e.a. echte historische tragediën.

1) Kom, o Scheppende Geest! - Zoek de zielen der uwen open vervul van uw Hemelsche genade de gemoederen, die gij geschapen hebt. - Verdrijf den vijand wijd en zijd en geef ons den vrede haastelijk.


